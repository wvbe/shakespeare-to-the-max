<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title type="main">The vision of Piers Plowman: a critical edition of the B-text</title>
            <author>Langland, William, 1330?-1400?</author>
            <editor>Schmidt, A.V.C. (Aubrey Vincent Carlyle)</editor>
            <respStmt>
               <resp>creation of machine-readable version</resp>
               <name>Burnley, J.D.</name>
            </respStmt>
         </titleStmt>
         <publicationStmt>
            <authority>deposited by<name type="person">Burnley, J.D.</name>
               <name type="department">Department of English</name>
               <name type="institution">University of Sheffield</name>
               <name type="place">Sheffield</name>
               <address>
                  <addrLine>Department of English</addrLine>
                  <addrLine>University of Sheffield</addrLine>
                  <addrLine>Sheffield, UK, S10 2TN</addrLine>
                  <addrLine>
                     <name type="email">d.burnley@sheffield.ac.uk</name>
                  </addrLine>
               </address>
               <date>1992-04-03</date>
            </authority>
            <distributor>
               <name>University of Oxford Text Archive</name>
               <address>
                  <addrLine>Oxford University Computing Services</addrLine>
                  <addrLine>13 Banbury Road</addrLine>
                  <addrLine>Oxford</addrLine>
                  <addrLine>OX2 6NN</addrLine>
               </address>
               <email>ota@oucs.ox.ac.uk</email>
            </distributor>
            <idno type="ota">http://ota.ox.ac.uk/id/3261</idno>
            <idno type="isbn10">1106002601</idno>
            <idno type="isbn13">9781106002600</idno>
            <availability status="free">
               <licence target="http://creativecommons.org/licenses/by-sa/3.0/">
	Distributed by the University of Oxford under a Creative Commons
	Attribution-ShareAlike 3.0 Unported License
      </licence>
            </availability>
         </publicationStmt>
         <sourceDesc>
            <bibl>Revised version of  <relatedItem type="older" target="http://ota.ox.ac.uk/id/1687"/>
            </bibl>
            <biblFull>
               <titleStmt>
                  <title>The vision of Piers Plowman : a critical edition of the B-text</title>
                  <author>Langland, William, 1330?-1400?</author>
                  <editor>Schmidt, A.V.C. (Aubrey Vincent Carlyle), 1944-</editor>
               </titleStmt>
               <publicationStmt>
                  <publisher>[Dent]</publisher>
                  <pubPlace>London</pubPlace>
                  <date>1978</date>
                  <idno type="isbn">046010571</idno>
               </publicationStmt>
               <seriesStmt>
                  <p>Everyman's university library</p>
               </seriesStmt>
               <notesStmt>
                  <note>Based on Trinity College Cambridge MS, B.15.17</note>
               </notesStmt>
            </biblFull>
         </sourceDesc>
      </fileDesc>
      <encodingDesc>
         <classDecl>
            <taxonomy xml:id="OTASH">
               <bibl>University of Oxford Text Archive Subject Headings</bibl>
            </taxonomy>
            <taxonomy xml:id="LCSH">
               <bibl>Library of Congress Subject Headings</bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date notAfter="1387"/>
         </creation>
         <langUsage>
            <language ident="eng">English</language>
         </langUsage>
         <textClass>
            <keywords scheme="#LCSH">
               <term type="genre">English literature -- 14th century</term>
            </keywords>
         </textClass>
      </profileDesc>
      <revisionDesc>
         <change when="2010-10-03">Header normalised</change>
      </revisionDesc>
  </teiHeader>
  <text xml:id="ppllan">
      <body>
         <div n="Prologue">
            <l n="P.1"> In a somer seson, whan softe was the sonne,</l>
            <l n="P.2">I shoop me into shroudes as I a sheep were,</l>
            <l n="P.3">In habite as an heremite unholy of werkes,</l>
            <l n="P.4">Wente wide in this world wondres to here.</l>
            <l n="P.5">Ac on a May morwenynge on Malverne hilles</l>
            <l n="P.6">Me bifel a ferly, of Fairye me thoghte.</l>
            <l n="P.7">I was wery forwandred and wente me to reste</l>
            <l n="P.8">Under a brood bank by a bourne syde;</l>
            <l n="P.9">And as I lay and lenede and loked on the watres,</l>
            <l n="P.10">I slombred into a slepyng, it sweyed so murye.</l>
            <l n="P.11">Thanne gan I meten a merveillous swevene--</l>
            <l n="P.12">That I was in a wildernesse, wiste I nevere where.</l>
            <l n="P.13">A[c] as I biheeld into the eest an heigh to the sonne,</l>
            <l n="P.14">I seigh a tour on a toft trieliche ymaked,</l>
            <l n="P.15">A deep dale bynethe, a dongeon therinne,</l>
            <l n="P.16">With depe diches and derke and dredfulle of sighte.</l>
            <l n="P.17">A fair feeld ful of folk fond I ther bitwene--</l>
            <l n="P.18">Of alle manere of men, the meene and the riche,</l>
            <l n="P.19">Werchynge and wandrynge as the world asketh.</l>
            <l n="P.20">Somme putten hem to the plough, pleiden ful selde,</l>
            <l n="P.21">In settynge and sowynge swonken ful harde,</l>
            <l n="P.22">And wonnen that thise wastours with glotonye destruyeth</l>
            <l n="P.23">And somme putten hem to pride, apparailed hem therafter,</l>
            <l n="P.24">In contenaunce of clothynge comen disgised-</l>
            <l n="P.25">In preieres and penaunce putten hem manye,</l>
            <l n="P.26">Al for the love of Oure Lord lyveden ful streyte</l>
            <l n="P.27">In hope to have heveneriche blisse--</l>
            <l n="P.28">As ancres and heremites that holden hem in hire selles,</l>
            <l n="P.29">Coveiten noght in contree to cairen aboute</l>
            <l n="P.30">For no likerous liflode hire likame to plese.</l>
            <l n="P.31">And somme chosen chaffare; they cheveden the bettre--</l>
            <l n="P.32">As it semeth to oure sight that swiche men thryveth;</l>
            <l n="P.33">And somme murthes to make as mynstralles konne,</l>
            <l n="P.34">And geten gold with hire glee-- [gilt]lees, I leeve-</l>
            <l n="P.35">Ac japeres and jangeleres, Judas children,</l>
            <l n="P.36">Feynen hem fantasies, and fooles hem maketh--</l>
            <l n="P.37">And han wit at wille to werken if they wolde.</l>
            <l n="P.38">That Poul precheth of hem I wol nat preve it here:</l>
            <l n="P.39">
               <emph>    Qui loquitur turpiloquium</emph> is Luciferes hyne-</l>
            <l n="P.40">Bidderes and beggeres faste aboute yede</l>
            <l n="P.41">[Til] hire bely and hire bagge  [were] bredful ycrammed,</l>
            <l n="P.42">Faiteden for hire foode, foughten at the ale.</l>
            <l n="P.43">In glotonye, God woot, go thei to bedde,</l>
            <l n="P.44">And risen with ribaudie, tho Roberdes knaves;</l>
            <l n="P.45">Sleep and sory sleuthe seweth hem evere.</l>
            <l n="P.46">Pilgrymes and palmeres plighten hem togidere</l>
            <l n="P.47">For to seken Seint Jame and seintes at Rome;</l>
            <l n="P.48">Wenten forth in hire wey with many wise tales,</l>
            <l n="P.49">And hadden leve to lyen al hire lif after.</l>
            <l n="P.50">I seigh somme that seiden thei hadde ysought seintes:</l>
            <l n="P.51">To ech a tale that thei tolde hire tonge was tempred to lye</l>
            <l n="P.52">Moore than to seye sooth, it semed bi hire speche.</l>
            <l n="P.53">Heremytes on an heep with hoked staves                              ,</l>
            <l n="P.54">Wenten to Walsyngham--and hire wenches after:</l>
            <l n="P.55">Grete lobies and longe that lothe were to swynke</l>
            <l n="P.56">Clothed hem in copes to ben knowen from othere,</l>
            <l n="P.57">And shopen hem heremytes hire ese to have.</l>
            <l n="P.58">I fond there freres, alle the foure ordres,</l>
            <l n="P.59">Prechynge the peple for profit of [the wombe]:</l>
            <l n="P.60">Glosed the gospel as hem good liked;</l>
            <l n="P.61">For coveitise of copes construwed it as thei wolde.</l>
            <l n="P.62">Manye of thise maistres mowe clothen hem at likyng</l>
            <l n="P.63">For hire moneie and hire marchaundise marchen togideres.</l>
            <l n="P.64">Sith charite hath ben chapman and chief to shryve lordes</l>
            <l n="P.65">Manye ferlies han fallen in a fewe yeres.</l>
            <l n="P.66">But Holy Chirche and hii holde bettre togidres</l>
            <l n="P.67">The mooste meschief on molde is mountynge up faste.</l>
            <l n="P.68">Ther preched a pardoner as he a preest were:</l>
            <l n="P.69">Broughte forth a bulle with bisshopes seles,</l>
            <l n="P.70">And seide that hymself myghte assoillen hem alle</l>
            <l n="P.71">Of falshede of fastynge, of avowes ybroken.                              -</l>
            <l n="P.72">Lewed men leved hym wel and liked hise wordes,</l>
            <l n="P.73">Comen up knelynge to kissen his bulle.</l>
            <l n="P.74">He bonched hem with his brevet and blered hire eighen,</l>
            <l n="P.75">And raughte with his rageman rynges and broches.</l>
            <l n="P.76">--Thus ye gyven youre gold glotons to helpe,</l>
            <l n="P.77">And leneth it losels that leccherie haunten"</l>
            <l n="P.78">Were the bisshop yblessed and worth bothe his eris,</l>
            <l n="P.79">His seel sholde noght be sent to deceyve the peple.</l>
            <l n="P.80">Ac it is noght by the bisshop that the boy precheth--</l>
            <l n="P.81">For the parisshe preest and the pardoner parten the silver</l>
            <l n="P.82">That the povere [peple] of the parissche sholde have if they ne were.</l>
            <l n="P.83">Persons and parisshe preestes pleyned hem to the bisshop</l>
            <l n="P.84">That hire parisshes weren povere sith the pestilence tyme,</l>
            <l n="P.85">To have a licence and leve at London to dwelle,</l>
            <l n="P.86">And syngen ther for symonie, for silver is swete.</l>
            <l n="P.87">Bisshopes and bachelers, bothe maistres and doctours--</l>
            <l n="P.88">That han cure under Crist, and crownynge in tokene</l>
            <l n="P.89">And signe that thei sholden shryven hire parisshens,</l>
            <l n="P.90">Prechen and praye for hem, and the povere fede--</l>
            <l n="P.91">Liggen at Londoun in Lenten and ellis.</l>
            <l n="P.92">Somme serven the King and his silver tellen,</l>
            <l n="P.93">In Cheker and in Chauncelrie chalangen his dettes</l>
            <l n="P.94">Of wardes and of wardemotes, weyves and streyves.</l>
            <l n="P.95">And somme serven as servaunts lordes and ladies,</l>
            <l n="P.96">And in stede of stywardes sitten and demen.</l>
            <l n="P.97">Hire messe and hire matyns and many of hire houres</l>
            <l n="P.98">Arn doone undevoutliche; drede is at the laste</l>
            <l n="P.99">Lest Crist in Consistorie acorse ful manye"</l>
            <l n="P.100">I parceyved of the power that Peter hadde to kepe--</l>
            <l n="P.101">To bynden and unbynden, as the Book telleth--</l>
            <l n="P.102">How he it lefte with love as Oure Lord highte</l>
            <l n="P.103">Amonges foure vertues, most vertuous of al1e vertues,</l>
            <l n="P.104">That cardinals ben called and closynge yates</l>
            <l n="P.105">There Crist is in kyngdom, to close and to shette,</l>
            <l n="P.106">And to opene it to hem and hevene blisse shewe.</l>
            <l n="P.107">Ac of the Cardinals at court that kaughte of that name</l>
            <l n="P.108">And power presumed in hem a Pope to make</l>
            <l n="P.109">To han the power that Peter hadde. impugnen I nelle--</l>
            <l n="P.110">For in love and in lettrure the eleccion bilongeth;</l>
            <l n="P.111">Forthi I kan and kan naught of court speke moore.</l>
            <l n="P.112">Thanne kam ther a Kyng: Knyghthod hym ladde;</l>
            <l n="P.113">Might of the communes made hym to regne.</l>
            <l n="P.114">And thanne cam Kynde Wit and clerkes he made,</l>
            <l n="P.115">For to counseillen the Kyng and the Commune save.</l>
            <l n="P.116">The Kyng and Knyghthod and Clergie bothe</l>
            <l n="P.117">Casten that the Commune sholde hem [communes] fynde.</l>
            <l n="P.118">The Commune contreved of Kynde Wit craftes,</l>
            <l n="P.119">And for profit of al the peple plowmen ordeyned</l>
            <l n="P.120">To tilie and to travaille as trewe lif asketh.</l>
            <l n="P.121">The Kyng and the Commune and Kynde Wit the thridde</l>
            <l n="P.122">Shopen lawe and leaute--eeh lif to knowe his owene.</l>
            <l n="P.123">Thanne loked up a lunatik, a leene thyng withalle,</l>
            <l n="P.124">And knelynge to the Kyng clergially he seide,</l>
            <l n="P.125">"Crist kepe thee, sire Kyng, and thi kyngryche,</l>
            <l n="P.126">And lene thee lede thi lond so leaute thee lovye,</l>
            <l n="P.127">And for thi rightful rulyng be rewarded in hevene"'</l>
            <l n="P.128">And sithen in the eyr on heigh an aungel of hevene</l>
            <l n="P.129">Lowed to speke in Latyn--for lewed men ne koude</l>
            <l n="P.130">Jangle ne jugge that justifie hem sholde,</l>
            <l n="P.131">But suffren and serven--forthi seide the aungel:</l>
            <l n="P.132">" <emph>Sum Rex, sum Princeps",- neutrum fortasse deinceps "</emph>
            </l>
            <l n="P.132">
               <emph>O qui iura regis Christi specialia regis,</emph>
            </l>
            <l n="P.132">
               <emph>Hoc qiiod agas nielius--iustus es, esto pius "</emph>
            </l>
            <l n="P.135">
               <emph>Nudum ius a te vestiri vult pietate.</emph>
            </l>
            <l n="P.135">
               <emph>Qualia vis nietere, talia grana sere:</emph>
            </l>
            <l n="P.135">
               <emph>Si ius nudatur, nudo de iure metatur;</emph>
            </l>
            <l n="P.135">
               <emph>Si seritur pietas, de pietate metas'.</emph>
            </l>
            <l n="P.136">Thanne greved hym a goliardeis, a gloton of wordes,</l>
            <l n="P.140">And to the aungel an heigh answerde after:</l>
            <l n="P.141">" <emph>Dum</emph> " <emph>rex" a " regere</emph> " <emph>dicatur nomen habere,</emph>
            </l>
            <l n="P.141">
               <emph>Nomen habet sine re nisi studet iura tenere'.</emph>
            </l>
            <l n="P.142">Thanne [c]an al the commune crye in vers of Latyn</l>
            <l n="P.143">To the Kynges counseil--construe whoso wolde--</l>
            <l n="P.143">
               <emph>"Precepta Regis sunt nobis vincula legis"'</emph>
            </l>
            <l n="P.144">With that ran ther a route of ratons at ones</l>
            <l n="P.145">And smale mees myd hem: mo than a thousand</l>
            <l n="P.146">Comen to a counseil for the commune profit;</l>
            <l n="P.147">For a cat of a court cam whan hym liked</l>
            <l n="P.150">And overleep hem lightliche and laughte hem at his wille,</l>
            <l n="P.151">And pleide with hem perillousli and possed aboute.</l>
            <l n="P.152">"For doute of diverse dredes we dar noght wel loke"</l>
            <l n="P.153">And if we grucche of his gamen he wol greven us alle--</l>
            <l n="P.154">Cracchen us or clawen us and in hise clouches holde.</l>
            <l n="P.155">That us lotheth the lif er he late us passe.</l>
            <l n="P.156">Mighte we with any wit his wille withstonde,</l>
            <l n="P.157">We myghte be lordes olofte and lyven at oure ese'.</l>
            <l n="P.158">A raton of renoun, moost renable of tonge,</l>
            <l n="P.159">Seide for a sovereyn [salve] to hem alle,</l>
            <l n="P.160">"I have yseyen segges', quod he, "in the Cite of Londoun</l>
            <l n="P.161">Beren beighes ful brighte abouten hire nekkes,</l>
            <l n="P.162">And somme colers of crafty work; uncoupled they wenden</l>
            <l n="P.163">Bothe in wareyne and in waast where hem leve liketh,</l>
            <l n="P.164">And outher while thei arn elliswhere, as I here telle.</l>
            <l n="P.165">Were ther a belle on hire beighe, by Jesus, as me thynketh,</l>
            <l n="P.166">Men myghte witen wher thei wente and awey renne.</l>
            <l n="P.167">And right so', quod that raton, "reson me sheweth</l>
            <l n="P.168">To bugge a belle of bras or of bright silver</l>
            <l n="P.169">And knytten it on a coler for oure commune profit</l>
            <l n="P.170">And hangen it upon the cattes hals--thanne here we mowen</l>
            <l n="P.171">Wher he ryt or rest or rometh to pleye;</l>
            <l n="P.172">And if hym list for to laike, thanne loke we mowen</l>
            <l n="P.173">And peeren in his presence the while hym pleye liketh,</l>
            <l n="P.174">And if hym wratheth, be war and his wey shonye'.</l>
            <l n="P.175">Al the route of ratons to this reson assented;</l>
            <l n="P.176">Ac tho the belle was ybrought and on the beighe hanged</l>
            <l n="P.177">Ther ne was raton in al the route, for al the reaume of France,</l>
            <l n="P.178">That dorste have bounden the belle aboute the cattes nekke,</l>
            <l n="P.179">Ne hangen it aboute his hals al Engelond to wynne,</l>
            <l n="P.180">[Ac] helden hem unhardy and hir counseil feble,</l>
            <l n="P.181">And leten hire laboure lost and al hire longe studie.</l>
            <l n="P.182">A mous that muche good kouthe, as me tho thoughte,</l>
            <l n="P.183">Strook forth sternely and stood bifore hem alle,</l>
            <l n="P.184">And to the route of ratons reherced thise wordes:</l>
            <l n="P.185">"Though we hadde ykilled the cat, yet sholde ther come another</l>
            <l n="P.186">To cracchen us and al oure kynde, though we cropen under benches.</l>
            <l n="P.187">Forthi I counseille al the commune to late the cat worthe,</l>
            <l n="P.188">And be we nevere so bolde the belle hym to shewe.</l>
            <l n="P.188">
               <emph> The Vision of Piers Plowman</emph>
            </l>
            <l n="P.189">The while he caccheth conynges he coveiteth noght oure caroyne,</l>
            <l n="P.190">But fedeth hym al with venyson; defame we hym nevere.</l>
            <l n="P.191">For bettre is a litel los than a long sorwe:</l>
            <l n="P.192">The maze among us alle, theigh we mysse a sherewe!</l>
            <l n="P.193">For I herde my sire seyn, is seven yeer ypassed,</l>
            <l n="P.194">""Ther the cat is a kitoun, the court is ful elenge''.</l>
            <l n="P.195">That witnesseth Holy Writ, whoso wole it rede--</l>
            <l n="P.196">
               <emph>Ve terre ubi puer rex est, <emph>&amp;c.</emph>
               </emph>
            </l>
            <l n="P.197">For may no renk ther reste have for ratons by nyghte.</l>
            <l n="P.198">For many mennes malt we mees wolde destruye,</l>
            <l n="P.199">And also ye route of ratons rende mennes clothes,</l>
            <l n="P.200">Nere the cat of the court that kan you overlepe;</l>
            <l n="P.201">For hadde ye rattes youre [raik] ye kouthe noght rule yowselve.</l>
            <l n="P.202">"I seye for me', quod the mous, " I se so muchel after,</l>
            <l n="P.203">Shal nevere the cat ne the kiton by my counseil be greved,</l>
            <l n="P.204">Ne carpynge of this coler that costed me nevere.</l>
            <l n="P.205">And though it costned me catel, biknowen it I nolde,</l>
            <l n="P.206">But suffren as hymself wolde [s]o doon as hym liketh--</l>
            <l n="P.207">Coupled and uncoupled to cacche what thei mowe.</l>
            <l n="P.208">Forthi ech a wis wight I warne--wite wel his owene!'</l>
            <l n="P.209">(What this metels bymeneth, ye men that ben murye,</l>
            <l n="P.210">Devyne ye--for I ne dar, by deere God in hevene)!</l>
            <l n="P.211">Yet hoved ther an hundred in howves of selk--</l>
            <l n="P.212">Sergeants, it semed, that serveden at the Barre,</l>
            <l n="P.213">Pleteden for penyes and pounded the lawe,</l>
            <l n="P.214">And noght for love of Oure Lord unlose hire lippes ones.</l>
            <l n="P.215">Thow myghtest bettre meete myst on Malverne Hilles</l>
            <l n="P.216">Than get a "mom' of hire mouth til moneie be shewed!</l>
            <l n="P.217">Barins and burgeises and bondemen als</l>
            <l n="P.218">I seigh in this assemblee, as ye shul here after;</l>
            <l n="P.219">Baksteres and brewesteres and bochiers manye,</l>
            <l n="P.220">Wollen webbesters and weveres of lynnen,</l>
            <l n="P.221">Taillours and tynkers and tollers in markettes,</l>
            <l n="P.222">Masons and mynours and many othere craftes:</l>
            <l n="P.223">Of alle kynne lybbynge laborers lopen forth somme-</l>
            <l n="P.224">As dykeres and delveres that doon hire dedes ille</l>
            <l n="P.225">And dryveth forth the longe day with "Dieu save Dame Emme!'</l>
            <l n="P.226">Cokes and hire knaves cryden, " Hote pies, hote!</l>
            <l n="P.227">Goode gees and grys! Go we dyne, go we!'</l>
            <l n="P.228">Taverners until hem tolden the same:</l>
            <l n="P.229">"Whit wyn of Oseye and wyn of Gascoigne,</l>
            <l n="P.230">Of the Ryn and of the Rochel, the roost to defie!'</l>
            <l n="P.231">--Al this I seigh slepyng, and sevene sythes more.</l>
         </div>
         <div n="1">
            <l n="1.001">What this mountaigne bymeneth and the merke dale</l>
            <l n="1.002">And the feld ful of folk, I shal yow faire shewe.</l>
            <l n="1.003">A lovely lady of leere in lynnen yclothed</l>
            <l n="1.004">Cam doun fom [the] castel and called me faire,</l>
            <l n="1.005">And seide, "Sone, slepestow? Sestow this peple-</l>
            <l n="1.006">How bisie they ben aboute the maze?</l>
            <l n="1.007">The mooste partie of this peple that passeth on this erthe,</l>
            <l n="1.008">Have thei worship in this world, thei wilne no bettre;</l>
            <l n="1.009">Of oother hevene than here holde thei no tale'. -</l>
            <l n="1.010">I was afeed of hire face, theigh she faire weere,</l>
            <l n="1.011">And seide, " Mercy, madame, what [may] this [be] to mene?'</l>
            <l n="1.012">"The tour upon the toft', quod she, "Truthe is therinne,</l>
            <l n="1.013">And wolde that ye wroughte as his word techeth.</l>
            <l n="1.014">For he is fader of feith and formed yow alle</l>
            <l n="1.015">Bothe with fel and with face and yaf yow fyve wittes</l>
            <l n="1.016">For to worshipe hym therwith while that ye ben here.</l>
            <l n="1.017">And therfore he highte the erthe to helpe yow echone</l>
            <l n="1.018">Of woilene, of lynnen, of liflode at nede</l>
            <l n="1.019">In mesurable manere to make yow at ese;</l>
            <l n="1.020">And comaunded of his curteisie in commune three thynges:</l>
            <l n="1.021">Are none nedfulle but tho, and nempne hem I thynke,</l>
            <l n="1.022">And rekene hem by reson--reherce thow hem after.</l>
            <l n="1.023">"That oon is vesture from chele thee to save,</l>
            <l n="1.024">And mete at meel for mysese of thiselve,</l>
            <l n="1.025">And drynke whan thow driest--ac do noght out of reson,</l>
            <l n="1.026">That thow worthe the wers whan thow werche sholdest.</l>
            <l n="1.027">For Lot in hise lifdayes, for likynge of drynke,</l>
            <l n="1.028">Dide by hise doughtres that the devel liked:</l>
            <l n="1.029">Delited hym in drynke as the devel wolde,</l>
            <l n="1.030">And leccherie hym laughte, and lay by hem bothe--</l>
            <l n="1.031">And al he witte it the wyn, that wikked dede:</l>
            <l n="1.031">
               <emph>Inebriemus eum vino dormiamusque cum eo, ut</emph>
            </l>
            <l n="1.031">
               <emph>servare possimus de patre nostro semen.</emph>
            </l>
            <l n="1.032">Thorugh wyn and thorugh wommen ther was Loth acombred,</l>
            <l n="1.033">And there gat in glotonie gerles that were cherles.</l>
            <l n="1.034">Forthi dred delitable drynke and thow shalt do the bettre.</l>
            <l n="1.035">Mesure is medicine, though thow muchel yerne.</l>
            <l n="1.036">Al is nought good to the goost that the gut asketh,</l>
            <l n="1.037">Ne liflode to the likame that leef is to the soule.</l>
            <l n="1.038">Leve nought thi likame, for a liere hym techeth--</l>
            <l n="1.039">That is the wrecched world, wolde thee bitraye.</l>
            <l n="1.040">For the fend and thi flessh folwen togidere,</l>
            <l n="1.041">And that [shendeth] thi soule; set it in thin herte.</l>
            <l n="1.042">And for thow sholdest ben ywar, I wisse thee the beste.'</l>
            <l n="1.043">"A, madame, mercy,' quod l, " me liketh wel youre wordes.</l>
            <l n="1.044">Ac the moneie of this molde that men so faste holdeth--</l>
            <l n="1.045">Telleth me to whom that tresour appendeth.'</l>
            <l n="1.046">Go to the Gospel,' quod she, "that God seide hymselven,</l>
            <l n="1.047">Tho the poeple hym apposede with a peny in the Temple</l>
            <l n="1.048">Wheither thei sholde therwith worshipe the kyng Cesar.</l>
            <l n="1.049">And God asked of hem, of whom spak the lettre,</l>
            <l n="1.050">And the ymage ylike that therinne stondeth?</l>
            <l n="1.051">Cesares, thei seiden, "we seen it wel echone.'</l>
            <l n="1.052">""Reddite Cesari,'' quod God, "" that Cesari bifalleth,</l>
            <l n="1.053">Et que sunt Dei Deo, or ellis ye don ille.'</l>
            <l n="1.054">--For rightfully Reson sholde rule yow alle,</l>
            <l n="1.055">And Kynde Wit be wardeyn youre welthe to kepe,</l>
            <l n="1.056">And tutour of youre tresor, and take it yow at nede,</l>
            <l n="1.057">For housbondrie and he holden togidres.'</l>
            <l n="1.058">Thanne I frayned hire faire, for Hym that hire made,</l>
            <l n="1.059">"That dongeon in the dale that dredful is of sighte--</l>
            <l n="1.060">What may it bemeene, madame, I yow biseche?'</l>
            <l n="1.061">"That is the castel of care--whoso comth therinne</l>
            <l n="1.062">May banne that he born was to bodi or to soule!</l>
            <l n="1.063">Therinne wonyeth a wight that Wrong is yhote,</l>
            <l n="1.064">Fader of falshede--and founded it hymselve.</l>
            <l n="1.065">Adam and Eve he egged to ille,</l>
            <l n="1.066">Counseilled Kaym to killen his brother,</l>
            <l n="1.067">Judas he japed with Jewen silver,</l>
            <l n="1.068">And sithen on an eller hanged hym after.</l>
            <l n="1.069">He is lettere of love and lieth hem alle:</l>
            <l n="1.070">That trusten on his tresour bitrayed arn sonnest.'</l>
            <l n="1.071">Thanne hadde I wonder in my wit what womman it weere</l>
            <l n="1.072">That swiche wise wordes of Holy Writ shewed,</l>
            <l n="1.073">And halsede hire on the heighe name, er she thennes yede,</l>
            <l n="1.074">What she were witterly that wissed me so faire.</l>
            <l n="1.075">"Holi Chirche I am,' quod she, thow oughtest me to knowe.</l>
            <l n="1.076">I underfeng thee first and the feith taughte.</l>
            <l n="1.077">Thow broughtest me borwes my biddyng to fulfille,</l>
            <l n="1.078">And to loven me leelly the while thi lif dureth.'</l>
            <l n="1.079">Thanne I courbed on my knees and cried hire of grace,</l>
            <l n="1.080">And preide hire pitously to preye for my synnes,</l>
            <l n="1.081">And also kenne me kyndely on Crist to bileve,</l>
            <l n="1.082">That I myghte werchen His wille that wroghte me to man:</l>
            <l n="1.083">"Teche me to no tresor, but tel me this ilke =</l>
            <l n="1.084">How I may save my soule, that seint art yholden.'</l>
            <l n="1.085">"Whan alle tresors arn tried,' quod she, -Treuthe is the beste.</l>
            <l n="1.086">I do it on Deus caritas to deme the sothe;</l>
            <l n="1.087">It is as dereworthe a drury as deere God hymselven.</l>
            <l n="1.088">Who is trewe of his tonge and telleth noon oother,</l>
            <l n="1.089">And dooth the werkes therwith and wilneth no man ille,</l>
            <l n="1.090">He is a god by the Gospel, agrounde and olofte,</l>
            <l n="1.091">And ylik to Oure Lord, by Seint Lukes wordes.</l>
            <l n="1.092">The clerkes that knowen this sholde kennen it aboute,</l>
            <l n="1.093">For Cristen and uncristen cleymeth it echone.</l>
            <l n="1.094">" Kynges and knyghtes sholde kepen it by reson--</l>
            <l n="1.095">Riden and rappen doun in reaumes aboute,</l>
            <l n="1.096">And taken transgressores and tyen hem faste</l>
            <l n="1.097">Til treuthe hadde ytermyned hire trespas to the ende.</l>
            <l n="1.098">For David in hise dayes dubbed knyghtes,</l>
            <l n="1.099">And dide hem sweren on hir swerd to serven truthe evere.</l>
            <l n="1.100">And that is the profession apertly that apendeth to knyghtes,</l>
            <l n="1.101">And naught to Fasten o Friday in fyve score wynter,</l>
            <l n="1.102">But holden with hym and with here that wolden alle truthe,</l>
            <l n="1.103">And never leve hem for love ne for lacchynge of silver--</l>
            <l n="1.104">And whoso passe[th] that point is apostata in the ordre.</l>
            <l n="1.105">- But Crist, kyngene kyng, knyghted ten--</l>
            <l n="1.106">Cherubyn and Seraphyn, swiche sevene and another,</l>
            <l n="1.107">And yaf hem myght in his majestee--the murier hem thoughte--</l>
            <l n="1.108">And over his meene meynee made hem archangeles;</l>
            <l n="1.109">Taughte hem by the Trinitee treuthe to knowe,</l>
            <l n="1.110">To be buxom at his biddyng--he bad hem nought ellis.</l>
            <l n="1.111">"Lucifer with legions lerned it in hevene,</l>
            <l n="1.112">[And was the lovelokest to loke after Oure Lord (one)]</l>
            <l n="1.113">Til he brak buxomnesse; his blisse gan he tyne,</l>
            <l n="1.114">And fel fro that felawshipe in a fendes liknesse</l>
            <l n="1.115">into a deep derk helle to dwelle there for evere.</l>
            <l n="1.116">And mo thousandes myd hym than man kouthe nombre</l>
            <l n="1.117">Lopen out with Lucifer in lothliche forme</l>
            <l n="1.118">For thei leveden upon hym that lyed in this manere:</l>
            <l n="1.119">Ponam pedem in aquilone, et similis ero Altissimo.</l>
            <l n="1.120">And alle that hoped it myghte be so, noon hevene myghte hem holde,</l>
            <l n="1.121">But fellen out in fendes liknesse [ful] nyne dayes togideres,</l>
            <l n="1.122">Til God of his goodnesse [garte the hevene to stekie</l>
            <l n="1.123">And gan stable it and stynte] and stonden in quiete.</l>
            <l n="1.124">" Whan thise wikkede wenten out, wonderwise thei fellen--</l>
            <l n="1.125">Somme in eyr, somme in erthe, somme in helle depe;</l>
            <l n="1.126">Ac Lucifer lowest lith of hem alle:</l>
            <l n="1.127">For pride that he putte out, his peyne hath noon ende.</l>
            <l n="1.128">And alle that werchen with wrong wende thei shulle</l>
            <l n="1.129">After hir deth day and dwelle with that sherewe;</l>
            <l n="1.130">Ac tho that werche wel as Holy Writ telleth,</l>
            <l n="1.131">And enden as I er seide in truthe, that is the beste,</l>
            <l n="1.132">Mowe be siker that hire soules shul wende to hevene,</l>
            <l n="1.133">Ther Treuthe is in Trinitee and troneth hem alle.</l>
            <l n="1.134">Forthi I seye, as I seyde er, by sighte of thise textes--</l>
            <l n="1.135">Whan alle tresors arn tried, Truthe is the beste.</l>
            <l n="1.136">Lereth it th[u]s lewed men, for lettred it knoweth--</l>
            <l n="1.137">That Treuthe is tresor the trieste on erthe.'</l>
            <l n="1.138">"Yet have I no kynde knowynge,' quod I, "ye mote kenne me bettre</l>
            <l n="1.139">By what craft in my cors it comseth, and where.'</l>
            <l n="1.140">"Thow doted daffe!' quod she, dulle are thi wittes.</l>
            <l n="1.141">To litel Latyn thow lernedest, leode, in thi youthe:</l>
            <l n="1.141">
               <emph>Heu michi quia sterilem duxi vitam iuvenilem!</emph>
            </l>
            <l n="1.142">It is a kynde knowynge that kenneth in thyn herte</l>
            <l n="1.143">For to loven thi Lord levere than thiselve,</l>
            <l n="1.144">No dedly synne to do, deye theigh thow sholdest--</l>
            <l n="1.145">This I trowe be truthe; who kan teche thee bettre,</l>
            <l n="1.146">Loke thow suffre hym to seye, and sithen lere it after;</l>
            <l n="1.147">For thus witnesseth his word; worche thow therafter.</l>
            <l n="1.148">" For Truthe telleth that love is triacle of hevene:</l>
            <l n="1.149">May no synne be on hym seene that that spice useth.</l>
            <l n="1.150">And alle his werkes he wroughte with love as hym liste,</l>
            <l n="1.151">And lered it Moyses for the leveste thyng and moost lik to hevene,</l>
            <l n="1.152">And also the plante of pees, moost precious of vertues :</l>
            <l n="1.153">For hevene myghte nat holden it, so was it hevy of hymself,</l>
            <l n="1.154">Til it hadde of the erthe eten his fille.</l>
            <l n="1.155">And whan it hadde of this fold flessh and blood taken,</l>
            <l n="1.156">Was nevere leef upon lynde lighter therafter,</l>
            <l n="1.157">And portatif and persaunt as the point of a nedle,</l>
            <l n="1.158">That myghte noon armure it lette ne none heighe walles.</l>
            <l n="1.159">" Forthi is love ledere of the Lordes folk of hevene,</l>
            <l n="1.160">And a meene, as the mair is, [inmiddes] the kyng and the commune;</l>
            <l n="1.161">Right so is love a ledere and the lawe shapeth:</l>
            <l n="1.162">Upon man for hise mysdedes the mercyment he taxeth.</l>
            <l n="1.163">And for to knowen it kyndely--it comseth by myght,</l>
            <l n="1.164">And in the herte, there is the heed and the heighe welle.</l>
            <l n="1.165">For in kynde knowynge in herte ther [coms]eth a myght--</l>
            <l n="1.166">And that falleth to the Fader that formed us alle,</l>
            <l n="1.167">Loked on us with love and leet his sone dye</l>
            <l n="1.168">Mekely for oure mysdedes, to amenden us alle.</l>
            <l n="1.169">And yet wolde he hem no wo that wroughte hym that peyne,</l>
            <l n="1.170">But mekely with mouthe mercy he bisoughte,</l>
            <l n="1.171">To have pite of that peple that peyned hym to dethe.</l>
            <l n="1.172">" Here myghtow sen ensample in hymself oone--</l>
            <l n="1.173">That he was myghtful and meke, and mercy gan graunte</l>
            <l n="1.174">To hem that hengen hym heigh and his herte thirled.</l>
            <l n="1.175">" Forthi I rede yow riche, haveth ruthe of the povere,</l>
            <l n="1.176">Though ye be myghty to mote, beeth meke in youre werkes,</l>
            <l n="1.177">For the same mesure that ye mete, amys outher ellis,</l>
            <l n="1.178">Ye shulle ben weyen therwith whan ye wenden hennes:</l>
            <l n="1.178">
               <emph>Eadem mensura qua mensifueritis remecietur vobis.</emph>
            </l>
            <l n="1.179">For though ye be trewe of youre tonge and treweliche wynne,</l>
            <l n="1.180">And as chaste as a child that in chirche wepeth,</l>
            <l n="1.181">But if ye loven leelly and lene the povere</l>
            <l n="1.182">Of swich good as God sent, goodliche parteth,</l>
            <l n="1.183">Ye ne have na moore merite in Masse ne in houres</l>
            <l n="1.184">Than Malkyn of hire maydenhede, that no man desireth.</l>
            <l n="1.185">For James the gentile jugged in hise bokes</l>
            <l n="1.186">That feith withouten feetis (feblere] than nought,</l>
            <l n="1.187">And as deed as a dorenai but if the dedes folwe:</l>
            <l n="1.187">
               <emph> Fides sine operibus mortua est &amp;c.</emph>
            </l>
            <l n="1.188">"Forthi chastite withouten charite worth cheyned in helle;</l>
            <l n="1.189">It is as lewed as a lampe that no light is inne.</l>
            <l n="1.190">Manye chapeleyns arn chaste, ac charite is aweye;</l>
            <l n="1.191">Are none hardere than hii whan [hii] ben avaunced:</l>
            <l n="1.192">Unkynde to hire kyn and to alle Cristene,</l>
            <l n="1.193">Chewen hire charite and chiden after moore--</l>
            <l n="1.194">Swich chastite withouten charite worth cheyned in helle.</l>
            <l n="1.195">Manye curatours kepen hem clene of hire bodies;</l>
            <l n="1.196">Thei ben acombred with coveitise, thei konne noght out crepe,</l>
            <l n="1.197">So harde hath avarice yhasped hem togideres.</l>
            <l n="1.198">And that is no truthe of the Trinite, but tricherie of helle,</l>
            <l n="1.199">And lernynge to lewed men the latter for to deele.</l>
            <l n="1.200">For [thise ben wordes] writen in the [Euaungelie]:</l>
            <l n="1.201">"" Date, et dabitur vobis--for I deeIe yow alle.</l>
            <l n="1.202">And that is the lok of love that leteth out my grace,</l>
            <l n="1.203">To conforten the carefulle acombred with synne.''</l>
            <l n="1.204">Love is leche of lif and next Oure Lord selve,</l>
            <l n="1.205">And also the graithe gate that goth into hevene.</l>
            <l n="1.206">Forthi I seye as I seide er by sighte of the textes:</l>
            <l n="1.207">Whan alle tresors ben tried, Treuthe is the beste.</l>
            <l n="1.208">"Now have I told thee what truthe is--that no tresor is bettre--</l>
            <l n="1.209">I may no lenger lenge thee with; now loke thee Oure Lord!'</l>
         </div>
         <div n="2">
            <l n="2.001">Yet I courbed on my knees and cried hire of grace,</l>
            <l n="2.002">And seide, " Mercy, madame, for Marie love of hevene,</l>
            <l n="2.003">That bar that blisful barn that boughte us on the Rode--</l>
            <l n="2.004">Kenne me by sorn craft to knowe the false.'</l>
            <l n="2.005">Loke upon thi let-t half, and lo where he stondeth--</l>
            <l n="2.006">Bothe Fals and Favel, and hire feeres manye!'</l>
            <l n="2.007">I loked on my left half as the Lady me taughte,</l>
            <l n="2.008">And was war of a womman wonderliche yclothed--</l>
            <l n="2.009">Purfiled with pelure, the pureste on erthe,</l>
            <l n="2.010">Ycorouned with a coroune, the Kyng hath noon bettre.</l>
            <l n="2.011">Fetisliche hire fyngres were fretted with gold wyr,</l>
            <l n="2.012">And thereon rede rubies as rede as any gleede,</l>
            <l n="2.013">And diamaundes of derrest pris and double manere saphires,</l>
            <l n="2.014">Orientals and ewages envenymes to destroye.</l>
            <l n="2.015">Hire robe was ful riche, of reed scarlet engreyned,</l>
            <l n="2.016">With ribanes of reed gold and of riche stones.</l>
            <l n="2.017">Hire array me ravysshed, swich richesse saugh I newere.</l>
            <l n="2.018">I hadde wonder what she was and whos wif she were.</l>
            <l n="2.019">"What is this womman,' quod I, so worthili atired?'</l>
            <l n="2.020">"That is Mede the mayde.' quod she, hath noyed me ful ofte,</l>
            <l n="2.021">And ylakked my lemman that Leautee is hoten,</l>
            <l n="2.022">And bilowen h[ym] to lordes that lawes han to kepe.</l>
            <l n="2.023">In the Popes paleis she is pryvee as myselve,</l>
            <l n="2.024">But soothnesse wolde noght so--for she is a bastard,</l>
            <l n="2.025">For Fals was hire fader that hath a fikel tonge,</l>
            <l n="2.026">And nevere sooth seide sithen he com to erthe;</l>
            <l n="2.027">And Mede is manered after hym, right as [asketh kynde]:</l>
            <l n="2.027">
               <emph>   Qualis pater, talis filius. Bona arbor bonum fructum facit.</emph>
            </l>
            <l n="2.028">"I oughte ben hyere than [heo]--I kam of a bettre.</l>
            <l n="2.029">My fader the grete God is and ground of alle graces,</l>
            <l n="2.030">Oo God withouten gynnyng, and I his goode doughter,</l>
            <l n="2.031">And hath yeven me Mercy to marie with myselve;</l>
            <l n="2.032">And what man be merciful and leelly me love</l>
            <l n="2.033">Shal be mylord and I his leef in the heighe hevene;</l>
            <l n="2.034">And what man taketh Mede. myn heed dar I legge</l>
            <l n="2.035">That he shal lese for hire love a lappe of Caritatis.</l>
            <l n="2.036">"How construeth David the King of men that [cacch]eth Mede,</l>
            <l n="2.037">And men of this moolde that maynteneth truthe,</l>
            <l n="2.038">And how ye shul save yourself? The Sauter bereth witnesse:</l>
            <l n="2.038">
               <emph>   Domine, quis hubitabit in tabernaculo tuo, &amp;c.</emph>
            </l>
            <l n="2.040">"And now worth this Mede ymaried to a mansed sherewe,</l>
            <l n="2.041">To oon Fals Fikel-tonge, a fendes biyete.</l>
            <l n="2.042">Favel thorugh his faire speche hath this folk enchaunted,</l>
            <l n="2.043">And al is Lieres ledynge that [lady] is thus ywedded.</l>
            <l n="2.044">Tomorwe worth ymaked the maydenes bridale;</l>
            <l n="2.045">And there myghtow witen if thow wilt whiche thei ben alle</l>
            <l n="2.046">That longen to that lordshipe, the lasse and the moore.</l>
            <l n="2.047">Knowe hem there if thow kanst, and kepe [thee from hem alle],</l>
            <l n="2.048">And lakke hem noght but lat hem worthe, til Leaute oe Justice</l>
            <l n="2.049">And have power to punysshe hem--thanne put forth thi reson.</l>
            <l n="2.050">Now I bikenne thee Crist,' quod she, "and his clene moder,</l>
            <l n="2.051">And lat no conscience acombre thee for coveitise of Mede.'</l>
            <l n="2.052">Thus lefte me that lady liggynge aslepe,</l>
            <l n="2.053">And how Mede was ymaried in metels me thoughte--</l>
            <l n="2.054">That al the riche retenaunce that regneth with the False</l>
            <l n="2.055">Were boden to the bridale on bothe two sides,</l>
            <l n="2.056">Of alle manere of men, the meene and the riche.</l>
            <l n="2.057">To marien this mayde was many man assembled,</l>
            <l n="2.058">As of knyghtes and of clerkes and oother commune peple,</l>
            <l n="2.059">As sisours and somonours, sherreves and hire clerkes,</l>
            <l n="2.060">Bedelles and baillifs and brocours of chaffare,</l>
            <l n="2.061">Forgoers and vitaillers and vokettes of the Arches;</l>
            <l n="2.062">I kan noght rekene the route that ran aboute Mede.</l>
            <l n="2.063">Ac Symonie and Cyvylle and sisours of courtes</l>
            <l n="2.064">Were moost pryvee with Mede of any men, me thoughte.</l>
            <l n="2.065">Ac Favel was the firste that fette hire out of boure</l>
            <l n="2.066">And as a brocour broughte hire to be with Fals enjoyned.</l>
            <l n="2.067">Whan Symonye and Cyvylle seighe hir bother wille,</l>
            <l n="2.068">Thei assented for silver to seye as bothe wolde.</l>
            <l n="2.069">Thanne leep Liere forth and seide, "Lo! here a chartre</l>
            <l n="2.070">That Gile with his grete othes gaf hem togidere,'--</l>
            <l n="2.071">And preide Cyvylle to see and Symonye to rede it.</l>
            <l n="2.072">Thanne Symonye and Cyvylle stonden forth bothe</l>
            <l n="2.073">And unfoldeth the feffement that Fals hath ymaked,</l>
            <l n="2.074">And thus bigynnen thise gomes to greden ful heighe:</l>
            <l n="2.074">
               <emph>   "Sciant presentes &amp; futuri, &amp;c.</emph>
            </l>
            <l n="2.075">Witeth and witnesseth, that wonieth upon this erthe,</l>
            <l n="2.076">That Mede is ymaried moore for hire goodes</l>
            <l n="2.077">Than for any vertue or fairnesse or any free kynde.</l>
            <l n="2.078">Falsnesse is fayn of hire for he woot hire riche;</l>
            <l n="2.079">And Favel with his fikel speche feffeth by this chartre</l>
            <l n="2.080">To be Princes in Pride, and poverte to despise,</l>
            <l n="2.081">To bakbite and to bosten and bere fals witnesse,</l>
            <l n="2.082">To scorne and to scolde and sclaundre to make,</l>
            <l n="2.083">Unbuxome and bolde to breke the ten hestes.</l>
            <l n="2.084">And the erldom of Envye and Wrathe togideres,</l>
            <l n="2.085">With the chastiIet of cheste and chaterynge out of reson.</l>
            <l n="2.086">The countee of Coveitise and alle the costes about--</l>
            <l n="2.087">That is usure and avarice--al I hem graunte</l>
            <l n="2.088">In bargaynes and in brocages with al the burghe of thefte,</l>
            <l n="2.089">And al the lordshipe of Leccherie in lengthe and in brede--</l>
            <l n="2.090">As in werkes and in wordes and in waitynges with eighes,</l>
            <l n="2.091">And in wedes and in wisshynges and with ydel thoughtes</l>
            <l n="2.092">Ther as wil wolde and werkmanshipe faylith.'</l>
            <l n="2.093">Glotonye he gaf hem ek and grete othes togidere,</l>
            <l n="2.094">And al day to drynken at diverse tavernes,</l>
            <l n="2.095">And there to jangle and jape and jugge hir evencristen,</l>
            <l n="2.096">And in fastynge dayes to frete er ful tyme were.</l>
            <l n="2.097">And thanne to sitten and soupen til sleep hem assaille,</l>
            <l n="2.098">And breden at burgh swyn, and bedden hem esily,</l>
            <l n="2.099">Til Sleuthe and sleep sliken hise sydes;</l>
            <l n="2.100">And thanne wanhope to awaken hym so with no wil to amende,</l>
            <l n="2.101">For he leveth be lost--this is his laste ende.</l>
            <l n="2.102">"And thei to have and to holde, and hire heires after,</l>
            <l n="2.103">A dwellynge with the devel, and dampned be for evere,</l>
            <l n="2.104">With alle the appurtinaunces of Purgatorie into the pyne of helle-</l>
            <l n="2.105">Yeldynge for this thyng at one yeres ende</l>
            <l n="2.106">Hire soules to Sathan, to suffre with hym peynes,</l>
            <l n="2.107">And with hym to wonye with wo while God is in hevene.'</l>
            <l n="2.108">In witnesse of which thyng Wrong was the firste,</l>
            <l n="2.109">And Piers the Pardoner of Paulynes doctrine,</l>
            <l n="2.110">Bette the Bedel of Bokynghamshire,</l>
            <l n="2.111">Reynald the Reve of Rutland Sokene,</l>
            <l n="2.112">Munde the Millere--and many mo othere.</l>
            <l n="2.113">"1n the date of the devel this dede I assele</l>
            <l n="2.114">By sighte of Sire Symonie and Cyvyles leeve.'</l>
            <l n="2.115">Thanne tened hym Theologie whan he this tale herde, -</l>
            <l n="2.116">And seide to Cyvyle, "Now sorwe mote thow have--</l>
            <l n="2.117">Swiche weddynges to werche to wrathe with Truthe!</l>
            <l n="2.118">And er this weddynge be wroght, wo thee bitide!</l>
            <l n="2.119">For Mede is muliere, of Amendes engendred;</l>
            <l n="2.120">And God graunted to gyve Mede to truthe,</l>
            <l n="2.121">And thow hast gyven hire to a gilour--now God gyve thee sorwe!</l>
            <l n="2.122">The text telleth thee noght so, Truthe woot the sothe,</l>
            <l n="2.123">For Dignus est operarius his hire to have--</l>
            <l n="2.124">And thow hast fest hire to Fals; fy on thi lawe!</l>
            <l n="2.125">For al bi lesynges thow lyvest and lecherouse werkes.</l>
            <l n="2.126">Symonye and thiself shenden Holi Chirche,</l>
            <l n="2.127">The notaries and ye noyen the peple.</l>
            <l n="2.128">Ye shul abiggen bothe, by God that me made!</l>
            <l n="2.129">" Wel ye witen, wernardes, but if youre wit faille,</l>
            <l n="2.130">That Fals is feithlees and fikel in hise werkes</l>
            <l n="2.131">And as a bastarde ybore of Belsabubbes kynne.</l>
            <l n="2.132">And Mede is muliere, a maiden of goode,</l>
            <l n="2.133">And myghte kisse the Kyng for cosyn and she wolde.</l>
            <l n="2.134">Forthi wercheth by wisdom and by wit also,</l>
            <l n="2.135">And ledeth hire to Londoun, there lawe is yshewed,</l>
            <l n="2.136">If any lawe wol loke thei ligge togideres.</l>
            <l n="2.137">And though justices juggen hire to be joyned with Fals,</l>
            <l n="2.138">Yet be war of the weddynge--for witty is Truthe,</l>
            <l n="2.139">And Conscience is of his counseil and knoweth yow echone,</l>
            <l n="2.140">And if he fynde yow in defaute and with the false holde,</l>
            <l n="2.141">It shal bisitte youre soules ful soure at the laste.'</l>
            <l n="2.142">Herto assenteth Cyvyle, ac Symonye ne wolde,</l>
            <l n="2.143">Til he hadde silver for his se[el] and [signes] of notaries.</l>
            <l n="2.144">Thanne fette Favel forth floryns ynowe</l>
            <l n="2.145">And bad Gile, "Go gyve gold al aboute,</l>
            <l n="2.146">And namely to the notaries, that hem noon faille;</l>
            <l n="2.147">And feffe Fals-witnesse with floryns ynowe,</l>
            <l n="2.148">For he may Mede amaistrye and maken at my wille.'</l>
            <l n="2.149">Tho this gold was ygyve, gret was the thonkyng</l>
            <l n="2.150">To Fals and to Favel for hire faire yiftes,</l>
            <l n="2.151">And comen to conforten from care the- False,</l>
            <l n="2.152">And seiden, "Certes, sire, cessen shul we nevere,</l>
            <l n="2.153">Til Mede be thi wedded wif thorugh wit of us alle;</l>
            <l n="2.154">For we have Mede amaistried with oure murie speche,</l>
            <l n="2.155">That she graunteth to goon with a good wille</l>
            <l n="2.156">To London, to loken if the lawe wolde</l>
            <l n="2.157">Juggen yow joyntly in joie for evere.'</l>
            <l n="2.158">Thanne was Falsnesse fayn and Favel as blithe,</l>
            <l n="2.159">And leten somone alle segges in shires aboute,</l>
            <l n="2.160">And bad hem alle be bown, beggers and othere,</l>
            <l n="2.161">To wenden with hem to Westmynstre to witnesse this dede.</l>
            <l n="2.162">Ac thanne cared thei for caples to carien hem thider;</l>
            <l n="2.163">And Favel fette forth thanne foles ynowe</l>
            <l n="2.164">And sette Mede upon a sherreve shoed al newe,</l>
            <l n="2.165">And Fals sat on a sisour that softeli trotted</l>
            <l n="2.166">And Favel on a flaterere fetisly atired.</l>
            <l n="2.167">Tho hadde notaries none; anoyed thei were</l>
            <l n="2.168">For Symonye and Cyvylle sholde on hire feet gange.</l>
            <l n="2.169">Ac thanne swoor Symonye and Cyvylle bothe</l>
            <l n="2.170">That somonours golde be sadeled and serven hem echone.</l>
            <l n="2.171">"And late apparaille thise provisours in palfreyes wise;</l>
            <l n="2.172">Sire Symonye hymself shal sitte upon hir bakkes.</l>
            <l n="2.173">Denes and southdenes, drawe yow togideres;</l>
            <l n="2.174">Erchedekenes and officials and alle youre registrers,</l>
            <l n="2.175">Lat sadle hem with silver oure synne to suffre--</l>
            <l n="2.176">As devoutrye and divorses and derne usurie--</l>
            <l n="2.177">To bere bisshopes aboute abrood in visitynge.</l>
            <l n="2.178">Paulynes pryvees for pleintes in consistorie</l>
            <l n="2.179">Shul serven myself that Cyvyle is nempned.</l>
            <l n="2.180">And cartsadle the commissarie--oure cart shal he [drawe],</l>
            <l n="2.181">And fecchen us vitailles at fornicatores,</l>
            <l n="2.182">And maketh of Lyere a lang cart to leden alle thise othere,</l>
            <l n="2.183">As fobberes and faitours that on hire feet rennen.'</l>
            <l n="2.184">And thus Fals and Favel fareth forth togideres,</l>
            <l n="2.185">And Mede in the middes and alle thise men after.</l>
            <l n="2.186">I have no tome to telle the tail that hem folweth,</l>
            <l n="2.187">Of many maner man that on this molde libbeth,</l>
            <l n="2.188">Ac Gyle was forgoer and gyed hem alle.</l>
            <l n="2.189">Sothnesse seigh hem wel, and seide but litel,</l>
            <l n="2.190">A[c] priked his palfrey and passed hem alle,</l>
            <l n="2.191">And com to the Kynges court and Conseience it tolde,</l>
            <l n="2.192">And Conseience to the Kyng carped it after.</l>
            <l n="2.193">" Now, by Cryst!' quod the Kyng, "and I cacche myghte</l>
            <l n="2.194">Fals or Favel or any of hise feeris,</l>
            <l n="2.195">I wolde be wroken of tho wrecches that wercheth so ille,</l>
            <l n="2.196">And doon hem hange by the hals and alle that hem maynteneth.</l>
            <l n="2.197">Shal nevere man of this molde meynprise the leeste,</l>
            <l n="2.198">But right as the lawe loke[th], lat falle on hem alle!'</l>
            <l n="2.199">And comaunded a constable that com at the firste,</l>
            <l n="2.200">To attachen tho tyraunts: "For any [tresor], I hote,</l>
            <l n="2.201">Fettreth Falsnesse faste, for any kynnes yiftes,</l>
            <l n="2.202">And girdeth of Gyles heed--lat hym go no ferther;</l>
            <l n="2.203">And bringeth Mede to me maugree hem alle!</l>
            <l n="2.204">And if ye lacche Lyere, lat hym noght ascapen</l>
            <l n="2.205">Er he be put on the pillory, for any preyere, I hote.'</l>
            <l n="2.206">Drede at the dore stood and the doom herde,</l>
            <l n="2.207">And how the Kyng comaunded constables and sergeaunts</l>
            <l n="2.208">Falsnesse and his Felawship to fettren and to bynden.</l>
            <l n="2.209">Thanne Drede wente wyghtliche and warned the False,</l>
            <l n="2.210">And bad hym fle for fere, and hise feeris alle.</l>
            <l n="2.211">Falsnesse for fere thanne fleigh to the freres</l>
            <l n="2.212">And Gyle dooth hym to go, agast for to dye.</l>
            <l n="2.213">Ac marchaunts metten with hym and made hym abyde,</l>
            <l n="2.214">And bishetten hym in hire shoppes to shewen hire ware,</l>
            <l n="2.215">Apparailed hym as a prentice the peple to serve.</l>
            <l n="2.216">Lightliche Lyere leep awey thennes,</l>
            <l n="2.217">Lurkynge thorugh lanes, tolugged of manye.</l>
            <l n="2.218">He was nowher welcome for his manye tales,</l>
            <l n="2.219">Over al yhonted and yhote trusse,</l>
            <l n="2.220">Til pardoners hadde pite, and pulled hym into house.</l>
            <l n="2.221">They wesshen hym and wiped hym and wounden hym in cloutes,</l>
            <l n="2.222">And senten hym [on Sondayes with seles] to chirches,</l>
            <l n="2.223">And gaf pardoun for pens poundemele aboute.</l>
            <l n="2.224">Thanne lourede leches, and lettres thei sente</l>
            <l n="2.225">That he sholde wonye with hem watres to loke.</l>
            <l n="2.226">Spycers speken with hym to spien hire ware,</l>
            <l n="2.227">For he kouthe on hir craft and knew manye gommes.</l>
            <l n="2.228">Ac mynstrales and messagers mette with hym ones,</l>
            <l n="2.229">And [with]helden hym an half yeer and ellevene dayes.</l>
            <l n="2.230">Freres with fair speche fetten hymthen,</l>
            <l n="2.231">And for knowynge of comeres coped hym as a frere;</l>
            <l n="2.232">Ac he hath leve to lepen out as ofte as hym liketh,</l>
            <l n="2.233">And is welcome whan he wile, and woneth with hem ofte.</l>
            <l n="2.234">Alle fledden for fere and flowen into hernes;</l>
            <l n="2.235">Save Mede the mayde na mo dorste abide.</l>
            <l n="2.236">Ac trewely to telIe, she trembled for fere,</l>
            <l n="2.237">And ek wepte and wrong whan she was attached.</l>
         </div>
         <div n="3">
            <l n="3.001">Now is Mede the mayde and no mo of hem alle,</l>
            <l n="3.002">With bedeles and baillies brought bifore the Kyng.</l>
            <l n="3.003">The Kyng called a clerk--l kan noght his name--</l>
            <l n="3.004">To take Mede the maide and maken hire at ese.</l>
            <l n="3.005">I shal assayen hire myself and soothliche appose</l>
            <l n="3.006">What man of this world that hire were levest.</l>
            <l n="3.007">And if she werche bi wit and my wil folwe</l>
            <l n="3.008">I wol forgyven hire this gilt, so me God helpe!'</l>
            <l n="3.009">Curteisly the clerk thanne, as the Kyng highte,</l>
            <l n="3.010">Took Mede bi the myddel and broghte hire into chambre.</l>
            <l n="3.011">Ac ther was murthe and mynstralcie Mede to plese;</l>
            <l n="3.012">That wonyeth at Westmynstre worshipeth hire alle.</l>
            <l n="3.013">Gentilliche with joye the justices somme</l>
            <l n="3.014">Busked hem to the bour ther the burde dwellede,</l>
            <l n="3.015">Conforted hyre kyndely by Clergies leve,</l>
            <l n="3.016">And seiden, " Mourne noght, Mede, ne make thow no sorwe,</l>
            <l n="3.017">For we wol wisse the Kyng and thi wey shape</l>
            <l n="3.018">To be wedded at thi wille and wher thee leef liketh</l>
            <l n="3.019">For al Conscienees cast or craft, as I trowe.'</l>
            <l n="3.020">Mildely Mede thanne merciede hem alle</l>
            <l n="3.021">Of hire grete goodnesse--and gaf hem echone</l>
            <l n="3.022">Coupes of clene gold and coppes of silver,</l>
            <l n="3.023">Rynges with rubies and richesses manye,</l>
            <l n="3.024">The Ieeste man of hire meynee a moton of golde.</l>
            <l n="3.025">Thanne laughte thei leve thise lordes at Mede.</l>
            <l n="3.026">With that comenclerkes to conforten hire the same,</l>
            <l n="3.027">And beden hire be blithe-- "For we beth thyne owene</l>
            <l n="3.028">For to werche thi wille the while thow myght laste.'</l>
            <l n="3.029">Hendiliche heo thanne bihighte hem the same--</l>
            <l n="3.030">To loven hem lelly and lordes to make,</l>
            <l n="3.031">And in the consistorie at the court do callen hire names.</l>
            <l n="3.032">" Shal no lewednesse lette the clerke that I lovye,</l>
            <l n="3.033">That he ne worth first avaunced for I am biknowen</l>
            <l n="3.034">Ther konnynge clerkes shul clokke bihynde.'</l>
            <l n="3.035">Thanne cam ther a confessour coped as a frere;</l>
            <l n="3.036">To Mede the mayde [mekeliche he loutede]</l>
            <l n="3.037">And seide ful softely, in shrift as it were,</l>
            <l n="3.038">"Theigh lewed men and lered men hadde leyen by thee bothe.</l>
            <l n="3.039">And Falshede hadde yfolwed thee alle thise fifty wynter,</l>
            <l n="3.040">I shal assoille thee myself for a seem of whete,</l>
            <l n="3.041">And also be thi bedeman, and bere wel thyn er[ende],</l>
            <l n="3.042">Amonges knyghtes and clerkes, Conscience to torne.</l>
            <l n="3.043">Thanne Mede for hire mysdedes to that man kneled,</l>
            <l n="3.044">And shrof hire of hire sherewednesse--shamelees, I trowe;</l>
            <l n="3.045">Tolde hym a tale and took hym a noble</l>
            <l n="3.046">For to ben hire bedeman and hire brocour als.</l>
            <l n="3.047">Thanne he assoiled hire soone and sithen he seide,</l>
            <l n="3.048">" We have a wyndow in werchynge, wole stonden us ful hye;</l>
            <l n="3.049">Woldestow glaze that gable and grave therinne thy name,</l>
            <l n="3.050">Sykir sholde thi soule be hevene to have.'</l>
            <l n="3.051">" Wiste I that,' quod the womman, - I wolde noght spare</l>
            <l n="3.052">For to be youre frend, frere, and faile yow nevere</l>
            <l n="3.053">While ye love lordes that lecherie haunten</l>
            <l n="3.054">And lakketh noght ladies that loven wel the same.</l>
            <l n="3.055">lt is a freletee of flessh--ye fynden it in bokes--</l>
            <l n="3.056">And a cours of kynde. wherof we comen alle.</l>
            <l n="3.057">Who may scape the sclaundre, the scathe is soone amended;</l>
            <l n="3.058">It is synne of the sevene sonnest relessed.</l>
            <l n="3.059">Have mercy,' quod Mede, of men that it haunteth</l>
            <l n="3.060">And I shal covere youre kirk, youre cloistre do maken,</l>
            <l n="3.061">Wowes do whiten and wyndowes glazen,</l>
            <l n="3.062">Do peynten and portraye [who paied] for the makynge,</l>
            <l n="3.063">That every segge shall see I am suster of youre house.'</l>
            <l n="3.064">Ac God to alle good folk swich gravynge defendeth--</l>
            <l n="3.065">To writen in wyndowes of hir wel dedes--</l>
            <l n="3.066">An aventure pride be peynted there, and pomp of the world;</l>
            <l n="3.067">For God knoweth thi conscience and thi kynde wille,</l>
            <l n="3.068">And thi cost and thi coveitise and who the catel oughte.</l>
            <l n="3.069">Forthi I lere yow lordes, leveth swiche w[rityng]es--</l>
            <l n="3.070">To writen in wyndowes of youre wel dedes</l>
            <l n="3.071">Or to greden after Goddes men whan ye [gyve] doles,</l>
            <l n="3.072">On aventure ye have youre hire here and youre hevene als.</l>
            <l n="3.072">
               <emph>   Nesciat sinsitra quid faciat dextra:</emph>
            </l>
            <l n="3.073">Lat noght thi left half, late ne rathe,</l>
            <l n="3.074">Wite what thow werchest with thi right syde--</l>
            <l n="3.075">For thus bit the Gospel goode men doon hir almesse.</l>
            <l n="3.076">Maires and maceres, that menes ben bitwene</l>
            <l n="3.077">The kyng and the comune to kepe the lawes,</l>
            <l n="3.078">To punysshe on pillories and on pynynge stooles</l>
            <l n="3.079">Brewesters and baksters, bochiers and cokes--</l>
            <l n="3.080">For thise are men on this molde that moost harm wercheth</l>
            <l n="3.081">To the povere peple that parcelmele buggen.</l>
            <l n="3.082">For thei poisone the peple pryveliche and ofte,</l>
            <l n="3.083">Thei richen thorugh regratrie and rentes hem biggen</l>
            <l n="3.084">With that the povere peple sholde putte in hire wombe.</l>
            <l n="3.085">For toke thei on trewely, thei tymbred nought so heighe,</l>
            <l n="3.086">Ne boughte none burgages--be ye ful certeyne!</l>
            <l n="3.087">Ac Mede the mayde the mair h[eo] bisought[e]</l>
            <l n="3.088">Of alle swiche selleris silver to take,</l>
            <l n="3.089">Or presents withouten pens--as pieces of silver,</l>
            <l n="3.090">Rynges or oother richesse the regratiers to mayntene.</l>
            <l n="3.091">" For my love,' quod that lady, love hem echone,</l>
            <l n="3.092">And suffre hem to selle somdel ayeins reson.'</l>
            <l n="3.093">Salamon the sage a sermon he made</l>
            <l n="3.094">For to amenden maires and men that kepen lawes,</l>
            <l n="3.095">And tolde hem this teme that I telle thynke:</l>
            <l n="3.095">
               <emph> Ignis devorabit tabernacula eorum qui libenter accipiunt munera, &amp;c.</emph>
            </l>
            <l n="3.096">Among thise lettrede leodes this Latyn is to mene</l>
            <l n="3.097">That fir shall falle and [for]brenne al to bloo askes</l>
            <l n="3.098">The houses and the homes of hem that desireth</l>
            <l n="3.100">Yiftes or yeresyeves because of hire offices.</l>
            <l n="3.101">The Kyng fro counseil cam, and called after Mede,</l>
            <l n="3.102">And ofsente hire as swithe with sergeaunts manye</l>
            <l n="3.103">That broughte hire to boure with blisse and with joye.</l>
            <l n="3.104">Curteisly the Kyng thanne comsed to telle;</l>
            <l n="3.105">To Mede the mayde he melleth thise wordes:</l>
            <l n="3.106">" Unwittily, womman, wroght hastow ofte;</l>
            <l n="3.107">Ac worse wroghtest thow nevere than tho thow Fals toke.</l>
            <l n="3.108">But I forgyve thee that gilt, and graunte thee my grace;</l>
            <l n="3.109">Hennes to thi deeth day do so na moore!</l>
            <l n="3.110">I have a knyght, Conscience, cam late fro biyonde;</l>
            <l n="3.111">If he wilneth thee to wif, wiltow hym have?'</l>
            <l n="3.112">"Ye, Iord,' quod that lady, " Lord forbede it ellis!</l>
            <l n="3.113">But I be holly at youre heste, lat hange me soone!'</l>
            <l n="3.114">Thanne was Conscience called to come and appere</l>
            <l n="3.115">Bifore the Kyng and his conseil, as clerkes and othere.</l>
            <l n="3.116">Knelynge Conseience to the Kyng louted,</l>
            <l n="3.117">To wite what his wille were and what he do sholde.</l>
            <l n="3.118">"Woltow wedde this womman,' quod the Kyng, "if I wole assente?</l>
            <l n="3.119">For she is fayn of thi felaweshipe, for to be thi make.'</l>
            <l n="3.120">Quod Conscience to the-Kyng, "Crist it me forbede!</l>
            <l n="3.121">Er I wedde swich a wif, wo me bitide!</l>
            <l n="3.122">For she is frele of hire feith, fikel of hire speche,</l>
            <l n="3.123">And maketh men mysdo many score tymes.</l>
            <l n="3.124">In trust of hire tresor she t[en]eth ful manye:</l>
            <l n="3.125">Wyves and widewes wantounnesse she techeth,</l>
            <l n="3.126">And lereth hem lecherie that loveth hire yiftes.</l>
            <l n="3.127">Poure fader she felled thorugh false biheste,</l>
            <l n="3.128">And hath apoisoned popes and peired Holy Chirche.</l>
            <l n="3.129">Is noght a bettre baude, by Hym that me made,</l>
            <l n="3.130">Bitwene hevene and helle, in erthe though men soghte!</l>
            <l n="3.131">For she is tikel of hire tail, talewis of tonge,</l>
            <l n="3.132">As commune as the cartwey to [knaves and to alle]--</l>
            <l n="3.133">To monkes, to mynstrales, to meseles in hegges;</l>
            <l n="3.134">Sisours and somonours, swiche men hire preiseth,</l>
            <l n="3.135">Sherreves of shires were shent if she ne were--</l>
            <l n="3.136">For she dooth men lese hire lond and hire lif bothe.</l>
            <l n="3.137">She leteth passe prisoners and paieth for hem ofte,</l>
            <l n="3.138">And gyveth the gailers gold and grotes togidres</l>
            <l n="3.139">To unfettre the Fals--fle where hym liketh;</l>
            <l n="3.140">And taketh the trewe bi the top and tieth hym faste,</l>
            <l n="3.141">And hangeth hym for hatrede that harm[e]de nevere.</l>
            <l n="3.142">"To be cursed in consistorie she counteth noght a russhe</l>
            <l n="3.143">For she copeth the commissarie and coteth hise clerkes.</l>
            <l n="3.144">She is assoiled as soone as hireself liketh;</l>
            <l n="3.145">She may neigh as muche do in a monthe ones</l>
            <l n="3.146">As youre secret seel in sixe seore dayes!</l>
            <l n="3.147">She is pryvee with the Pope--provisours it knoweth,</l>
            <l n="3.148">For Sire Symonie and hirselve seleth hire bulles.</l>
            <l n="3.149">She blesseth thise bisshopes, theigh thei be lewed;</l>
            <l n="3.150">Provendreth persones and preestes she maynteneth</l>
            <l n="3.151">To h[old]e lemmans and lotebies alle hire lif daies</l>
            <l n="3.152">And bryngen forth barnes ayein forbode lawes.</l>
            <l n="3.153">"Ther she is wel with the kyng, wo is the reaume--</l>
            <l n="3.154">For she is favorable to Fals and defouleth truthe ofte.</l>
            <l n="3.155">By Jesus! with hire jeweles youre justice she shendeth</l>
            <l n="3.156">And lith ayein the lawe and letteth hym the gate,</l>
            <l n="3.157">That feith may noght have his forth, hire floryns go so thinke.</l>
            <l n="3.158">She ledeth the lawe as hire list and lovedaies maketh,</l>
            <l n="3.159">And doth men lese thorugh hire love that lawe myghte wynne--</l>
            <l n="3.160">The maze for a mene man, though he mote evere!</l>
            <l n="3.161">Lawe is so lordlich, and looth to maken ende:</l>
            <l n="3.162">Withouten presents or pens he pleseth wel fewe.</l>
            <l n="3.163">"Barons and burgeises she bryngeth in sorwe,</l>
            <l n="3.164">And al the comune in care that coveiten lyve in truthe,</l>
            <l n="3.165">For cIergie and coveitise she coupleth togidres.</l>
            <l n="3.166">This is the lif of that lady--now Lord yyve hire sorwe,</l>
            <l n="3.167">And alle that maynteneth hire men, meschaunee hem bitide!</l>
            <l n="3.168">For povere men may have no power to pleyne though thei smerte,</l>
            <l n="3.169">Swich a maister is Mede among men of goode.'</l>
            <l n="3.170">Thanne mournede Mede and mened hire to the Kynge</l>
            <l n="3.171">To have space to speke, spede if she myghte.</l>
            <l n="3.172">The Kyng graunted hire grace with a good wille:</l>
            <l n="3.173">"Excuse thee if thow kanst; I kan namoore seggen,</l>
            <l n="3.174">For Conscience accuseth thee, to congeien thee for evere.'</l>
            <l n="3.175">"Nay, lord,' quod that lady, "leveth hym the werse</l>
            <l n="3.176">Whan ye witen witterly wher the wrong liggeth.</l>
            <l n="3.177">Ther that meschief is gret, Mede may helpe.</l>
            <l n="3.178">And thow knowest, Conscience, I kam noght to chide,</l>
            <l n="3.179">Ne to deprave thi persone with a proud herte.</l>
            <l n="3.180">WeI thow woost, wernard, but if thow wolt gabbe,</l>
            <l n="3.181">Thow hast hanged on myn half ellevene tymes,</l>
            <l n="3.182">And also griped my gold, and gyve it where thee liked.</l>
            <l n="3.183">ow wrathest thee now, wonder me thynketh !</l>
            <l n="3.184">Yet I may, as I myghte, menske thee with yiftes</l>
            <l n="3.185">And mayntene thi manhode moore than thow knowest.</l>
            <l n="3.186">"Ac thow hast famed me foule bifore the Kyng here;</l>
            <l n="3.187">For killed I nevere no kyng, ne counseiled therafter,</l>
            <l n="3.188">Ne dide as thow demest--I do it on the Kynge.</l>
            <l n="3.189">In Normandie was he noght noyed for my sake--</l>
            <l n="3.190">Ac thow thiself, soothly, shamedest hym ofte:</l>
            <l n="3.191">Crope into a cabane for cold of thi nayles,</l>
            <l n="3.192">Wendest that wynter wolde han ylasted evere,</l>
            <l n="3.193">And dreddest to be ded for a dym cloude,</l>
            <l n="3.194">And hyedest homward for hunger of thi wombe.</l>
            <l n="3.195">Withouten pite, pilour, povere men thow robbedest</l>
            <l n="3.196">And bere hire bras at thi bak to Caleis to selle,</l>
            <l n="3.197">Ther I lafte with my lord his lif for to save.</l>
            <l n="3.198">I made his men murye and mournynge lette;</l>
            <l n="3.199">I batred hem on the bak and boldede hire hertes,</l>
            <l n="3.200">And dide hem hoppe for hope to have me at wille.</l>
            <l n="3.201">Hadde I ben marchal of his men, by Marie of hevene!</l>
            <l n="3.202">I dorste have leyd my lif and no lasse wedde,</l>
            <l n="3.203">He sholde have be lord of that lond in lengthe and in brede,</l>
            <l n="3.204">And also kyng of that kith his kyn for to helpe--</l>
            <l n="3.205">The leeste brol of his blood a barones piere!</l>
            <l n="3.206">Cowardly thow, Conscience, conseiledest hym thennes--</l>
            <l n="3.207">To leven his lordshipe for a litel silver,</l>
            <l n="3.208">That is the richeste reaume that reyn overhoveth.</l>
            <l n="3.209">"It bicometh to a kyng that kepeth a reaume</l>
            <l n="3.210">To yeve [men mede] that mekely hym serveth--</l>
            <l n="3.211">To aliens and to alle men, to honouren hem with yiftes;</l>
            <l n="3.212">Mede maketh hym biloved and for a man holden.</l>
            <l n="3.213">Emperours and erles and alle manere lordes</l>
            <l n="3.214">Thorugh yiftes han yonge men to yerne and to ryde.</l>
            <l n="3.215">The Pope and alle prelates presents underfongen</l>
            <l n="3.216">And medeth men hemserven to mayntene hir lawes,</l>
            <l n="3.217">Servaunts for hire servyce, we seeth wel the sothe,</l>
            <l n="3.218">Taken mede of hir maistres, as thei mowe acorde.</l>
            <l n="3.219">Beggeres for hir biddynge bidden men mede.</l>
            <l n="3.220">Mynstrales for hir myrthe mede thei aske.</l>
            <l n="3.221">The Kyng hath mede of his men to make pees in londe.</l>
            <l n="3.222">Men that [kenne clerkes] craven of hem mede.</l>
            <l n="3.223">Preestes that prechen the peple to goode</l>
            <l n="3.224">Asken mede and massepens and hire mete [also].</l>
            <l n="3.225">Alle kyn crafty men craven mede for hir prentices.</l>
            <l n="3.226">Marchaundise and mede mote nede go togideres:</l>
            <l n="3.227">No wight, es I wene, withouten Mede may libbe!</l>
            <l n="3.228">Quod the Kyng to Conscience, "By Crist, as me thynketh,</l>
            <l n="3.229">Mede is worthi the maistrie to have!-</l>
            <l n="3.230">"Nay,' quod Conscience to the Kyng and kneled to the erthe,</l>
            <l n="3.231">"Ther are two manere of medes, my Iord, by youre leve.</l>
            <l n="3.232">That oon God of his grace graunteth in his blisse</l>
            <l n="3.233">To tho that wel werchen while thei ben here.</l>
            <l n="3.234">The Prophete precheth therof and putte it in the Sauter:</l>
            <l n="3.234">
               <emph>Domine, quis habitabit in tabernaculo tuo?</emph>
            </l>
            <l n="3.235">Lord, who shal wonye in thi wones with thyne holy seintes</l>
            <l n="3.236">Or resten in thyne holy hilles?--This asketh David.</l>
            <l n="3.237">And David assoileth it hymself, as the Sauter telleth:</l>
            <l n="3.237">
               <emph>Qui ingreditur sine macula et operatur iusticiam.</emph>
            </l>
            <l n="3.238">Tho that entren of o colour and of one wille,</l>
            <l n="3.239">And han ywroght werkes with right and with reson,</l>
            <l n="3.240">And he that useth noght the lyf of usurie</l>
            <l n="3.241">And enformeth povere men and pursueth truthe:</l>
            <l n="3.241">
               <emph>Qui pecuniam fuam non dedis ad usuram, et munera super inflocentem &amp;c.</emph>
            </l>
            <l n="3.242">And alle that helpen the innocent and holden with the rightfulle,</l>
            <l n="3.243">Withouten mede doth hem good and the truthe helpeth--</l>
            <l n="3.244">Swiche manere men, my lord, shul have this firste mede</l>
            <l n="3.245">Of God at a gret nede, whan thei gon hennes.</l>
            <l n="3.246">"Ther is another mede mesurelees, that maistres desireth:</l>
            <l n="3.247">To mayntene mysdoers mede thei take,</l>
            <l n="3.248">And therof seith the Sauter in a salmes ende--</l>
            <l n="3.248">
               <emph>In quorum manibus iniquitates sunt; dextra eorum repleta est muneribus:</emph>
            </l>
            <l n="3.250">And he that gripeth hir gold, so me God helpe,</l>
            <l n="3.251">Shal abien it bittre, or the Book lieth!</l>
            <l n="3.252">Preestes and persons that plesynge desireth,</l>
            <l n="3.253">That taken mede and moneie for masses that thei syngeth,</l>
            <l n="3.254">Taken hire mede here as Mathew us techeth:</l>
            <l n="3.254">
               <emph>Amen, amen, receperunt mercedem suam.</emph>
            </l>
            <l n="3.255">That laborers and lewede [leodes] taken of hire maistres,</l>
            <l n="3.256">It is no manere mede but a mesurable hire.</l>
            <l n="3.257">In marchaundise is no mede, I may it wel avowe:</l>
            <l n="3.258">It is a permutacion apertly--a penyworth for another.</l>
            <l n="3.259">"Ac reddestow nevere Regum, thow recrayed Mede,</l>
            <l n="3.260">Whi the vengeaunce fel on Saul and on his children?</l>
            <l n="3.261">God sente to Saul by Samuel the prophete</l>
            <l n="3.262">That Agag of Amalec and al his peple after</l>
            <l n="3.263">Sholden deye for a dede that doon hadde hire eldres.</l>
            <l n="3.264">"Forthi,' seide Samuel to Saul, "God hymself hoteth thee</l>
            <l n="3.265">To be buxom at his biddynge, his wil to fulfille.</l>
            <l n="3.266">Weend to Amalec with thyn oost, and what thow fyndest there--sle it:</l>
            <l n="3.267">Burnes and beestes--bren hem to dethe!</l>
            <l n="3.268">Widwes and wyves, wommen and children,</l>
            <l n="3.269">Moebles and unmoebles, and al thow myght fynde--</l>
            <l n="3.270">Bren it, bere it noght awey, be it never so riche;</l>
            <l n="3.271">For mede ne for monee, loke thow destruye it!</l>
            <l n="3.272">Spille it and spare it noght--thow shalt spede the bettre.''</l>
            <l n="3.273">And for he coveited hir catel and the kyng spared,</l>
            <l n="3.274">Forbar hym and his beestes bothe as the Bible witnesseth</l>
            <l n="3.275">Otherwise than he was warned of the prophete,</l>
            <l n="3.276">God seide to Samuel that Saul sholde deye,</l>
            <l n="3.277">And al his seed for that synne shenfulliche ende.</l>
            <l n="3.278">Swich a meschief Mede made the kyng to have</l>
            <l n="3.279">That God hated hym for evere and alle his heires after.</l>
            <l n="3.280">"The culorum of this cas kepe I noght to shewe;</l>
            <l n="3.281">On aventure it noyed me, noon ende wol I make,</l>
            <l n="3.282">For so is this wor1d went with hem that han power</l>
            <l n="3.283">That whoso seith hem sothest is sonnest yblamed!</l>
            <l n="3.284">"I, Conseience, knowe this, for Kynde Wit it me taughte--</l>
            <l n="3.285">That Reson shal regne and reaumes governe,</l>
            <l n="3.286">And right as Agag hadde, happe shul somme:</l>
            <l n="3.287">Samuel shal sleen hym and Saul shal be blamed,</l>
            <l n="3.288">And David shal be diademed and daunten hem alle,</l>
            <l n="3.289">And oon Cristene kyng kepen [us] echone.</l>
            <l n="3.290">Shal na moore Mede be maister as she is nouthe,</l>
            <l n="3.291">Ac love and lowenesse and leautee togideres--</l>
            <l n="3.292">Thise shul ben raaistres on moolde [trewe men] to save.</l>
            <l n="3.293">And whoso trespaseth ayein truthe or taketh ayein his wille,</l>
            <l n="3.294">Leaute shal don hym lawe, and no lif ellis.</l>
            <l n="3.295">Shal no sergeant for his service were a sik howve,</l>
            <l n="3.296">Ne no pelure in his [paviloun] for pledynge at the barre.</l>
            <l n="3.297">" Mede of mysdoeres maketh manye lordes,</l>
            <l n="3.298">And over lordes Iawes [led]eth the reaumes.</l>
            <l n="3.299">Ac kynde love shal come yit and Conscience togideres</l>
            <l n="3.300">And make of lawe a laborer; swich love shal arise</l>
            <l n="3.301">And swich pees among the peple and a parfit truthe</l>
            <l n="3.302">That Jewes shul wene in hire wit, and wexen wonder glade,</l>
            <l n="3.303">That Moyses or Messie be come into this erthe,</l>
            <l n="3.304">And have wonder in hire hertes that men beth so trewe.</l>
            <l n="3.305">"Alle that beren baselard, brood swerd or launce,</l>
            <l n="3.306">Ax outher hachet or any wepene ellis,</l>
            <l n="3.307">Shal be demed to the deeth but if he do it smythye</l>
            <l n="3.308">into sikel or to sithe, to shaar or to kultour--</l>
            <l n="3.308">
               <emph>Conflabunt gladios suos in vomeres, &amp;c--</emph>
            </l>
            <l n="3.309">Ech man to pleye with a plow, pykoise or spade,</l>
            <l n="3.310">Spynne, or sprede donge, or spille hymself with sleuthe;</l>
            <l n="3.311">Preestes and persons with Plucebo to hunte,</l>
            <l n="3.312">And dyngen upon David eche day til eve.</l>
            <l n="3.313">Huntynge or haukyng if any of hem use,</l>
            <l n="3.314">His boost of his benefice worth bynomen hym after.</l>
            <l n="3.315">"Shal neither kyng ne knyght, constable ne meire</l>
            <l n="3.316">Over[carke] the commune ne to the court sompne,</l>
            <l n="3.317">Ne putte hem in panel to doon hem plighte hir truthe;</l>
            <l n="3.318">But after the dede that is doon oon doom shal rewarde</l>
            <l n="3.319">Mercy or no mercy as Truthe [moste] acorde.</l>
            <l n="3.320">" Kynges court and commune court, consistorie and chapitle--</l>
            <l n="3.321">Al shal be but oon court, and oon b[ur]n be justice:</l>
            <l n="3.322">That worth Trewe-tonge, a tidy man that tened me nevere.</l>
            <l n="3.323">Batailles shul none be, ne no man bere wepene,</l>
            <l n="3.324">And what smyth that any smytheth be smyte therwith to dethe!</l>
            <l n="3.324">
               <emph> Non levabit gens contra gentem gladium &amp;c.</emph>
            </l>
            <l n="3.325">"And er this fortune falle, fynde men shul the worste,</l>
            <l n="3.326">By sixe sonnes and a ship and half a shef of arwes;</l>
            <l n="3.327">And the myddel of a moone shal make the Jewes torne,</l>
            <l n="3.328">And Sarsynes for that sighte shul synge Gloria in excelsis &amp;c--</l>
            <l n="3.329">For Makometh and Mede myshappe shul that tyme;</l>
            <l n="3.330">For Melius est bonum nomen quam divicie multe.'</l>
            <l n="3.331">Also wroth as the wynd weex Mede in a while.</l>
            <l n="3.332">" I kan no Latyn?' quod she. "Clerkes wite the sothe!</l>
            <l n="3.333">Se what Salomon seith in Sapience bokes:</l>
            <l n="3.334">That thei that yyven yiftes the victorie wynneth,</l>
            <l n="3.335">And muche worshipe have therwith, as Holy Writ telleth--</l>
            <l n="3.335">
               <emph> Honorem adquiret qui dut munera, &amp;c.'</emph>
            </l>
            <l n="3.336">" I leve wel, lady,' quod Conscience, "that thi Latyn be trewe.</l>
            <l n="3.337">Ac thow art lik a lady that radde a lesson ones,</l>
            <l n="3.338">Was omnia probate, and that plesed hire herte--</l>
            <l n="3.340">For that lyne was no lenger at the leves ende.</l>
            <l n="3.341">Hadde she loked that other half and the leef torned,</l>
            <l n="3.342">She sholde have founden fele wordes folwynge therafter:</l>
            <l n="3.343">Quod bonum est tenete--Truthe that text made.</l>
            <l n="3.344">And so [mys]ferde ye, madame--ye kouthe na moore fynde</l>
            <l n="3.345">Tho ye loked on Sapience, sittynge in youre studie.</l>
            <l n="3.346">This text that ye han told were [tidy] for lordes,</l>
            <l n="3.347">Ac yow failed a konnynge clerk that kouthe the leef han torned.</l>
            <l n="3.348">And if ye seche Sapience eft, fynde shul ye that folweth.</l>
            <l n="3.349">A ful tenefuI text to hem that taketh mede:</l>
            <l n="3.349">
               <emph>350  And that is Animam autem oufert accipientium &amp;c.</emph>
            </l>
            <l n="3.350">And that is the tail of the text of that tale ye shewed--</l>
            <l n="3.351">That theigh we wynne worshipe and with mede have victorie,</l>
            <l n="3.352">The soule that the soude taketh by so muche is bounde.-</l>
         </div>
         <div n="4">
            <l n="4.001">" Cesseth!' seide the Kyng, " I suffre yow no lenger.</l>
            <l n="4.002">Ye shul saughtne, forsothe, and serve me bothe.</l>
            <l n="4.003">Kis hire,' quod the Kyng, "Conscience, I hote!'</l>
            <l n="4.004">" Nay, by Crist!' quod Conscience, " congeye me rather!</l>
            <l n="4.005">But Reson rede me therto, rather wol I deye.'</l>
            <l n="4.006">"And I comaunde thee,' quod the Kyng to Conseience thanne,</l>
            <l n="4.007">"Rape thee to ryde, and Reson that thow fecche.</l>
            <l n="4.008">Comaunde hym that he come my counseil to here,</l>
            <l n="4.009">For he shal rule my reaume and rede me the beste</l>
            <l n="4.010">Mede and of mo othere, what man shal hire wedde,</l>
            <l n="4.011">And acounte with thee, Conscience, so me Crist helpe,</l>
            <l n="4.012">How thow lernest the peple, the lered and the lewed!'</l>
            <l n="4.013">"I am fayn of that foreward,' seide the freke thanne,</l>
            <l n="4.014">And ryt right to Reson and rouneth in his ere,</l>
            <l n="4.015">And seide hym as the Kyng seide, and sithen took his leve.</l>
            <l n="4.016">"I shal arraye me to ryde,' quod Reson, -reste thee a while,'</l>
            <l n="4.017">And called Caton his knave, curteis of speche,</l>
            <l n="4.018">And also Tomme Trewe-tonge-tel-me-no-tales</l>
            <l n="4.019">Ne lesynge-to-laughen-of-for-I-loved-hem-nevere.</l>
            <l n="4.020">" Set my sadel upon Suffre-til-l-se-my-tyme,</l>
            <l n="4.021">And lat warroke hym wel with witty-wordes gerthes.</l>
            <l n="4.022">Hange on hym the hevy brydel to holde his heed lowe,</l>
            <l n="4.023">For he wol make ""wehee'' twies er he be there.'</l>
            <l n="4.024">Thanne Conscience on his capul caireth forth faste,</l>
            <l n="4.025">And Reson with hym ryt, rownynge togideres</l>
            <l n="4.026">Whiche maistries Mede maketh on this erthe.</l>
            <l n="4.027">Oon Waryn Wisdom and Witty his fere</l>
            <l n="4.028">Folwed hem faste, for thei hadde to doone</l>
            <l n="4.029">In th'Eseheker and in the Chauncerye, to ben descharged of thynges,</l>
            <l n="4.030">And riden faste for Reson sholde rede hem the beste</l>
            <l n="4.031">For to save hem for silver from shame and from harmes.</l>
            <l n="4.032">A[c] Conscience knew hem wel, thei loved coveitise,</l>
            <l n="4.033">And bad Reson ryde faste and recche of hir neither:</l>
            <l n="4.034">"Ther are wiles in hire wordes, and with Mede thei dweneth--</l>
            <l n="4.035">Ther as wrathe and wranglynge is, ther wynne thei silver;</l>
            <l n="4.036">Ac there is love and leautee, thei wol noght come there:</l>
            <l n="4.036">
               <emph>Contricio et infelicitas in viis eorum &amp;c.</emph>
            </l>
            <l n="4.037">Thei ne gyveth noght of God one goose wynge:</l>
            <l n="4.037">
               <emph>Non est timor Dei ante oculos eorum &amp;c.</emph>
            </l>
            <l n="4.038">For thei wolde do moore for a dozeyne chiknes</l>
            <l n="4.039">Than for the love of Oure Lorde or alle hise leeve seintes!</l>
            <l n="4.040">Forthi, Reson, lat hem ride, tho riche by hemselve--</l>
            <l n="4.041">For Conscience knoweth hem noght, ne Crist, as I trowe.'</l>
            <l n="4.042">And thanne Reson rood faste the righte heighe gate,</l>
            <l n="4.043">As Conscience hym kenned, til thei come to the Kynge.</l>
            <l n="4.044">Curteisly the Kyng thanne com ayeins Reson,</l>
            <l n="4.045">And bitwene hymsel and his sone sette hym on benche,</l>
            <l n="4.046">And wordeden wel wisely a gret while togideres.</l>
            <l n="4.047">And thame com Pees into parliment and putte up a bill-</l>
            <l n="4.048">How Wrong ayeins his wille hadde his wif taken,</l>
            <l n="4.049">Aad how he ravysshede Rose, Reignaldes loove,</l>
            <l n="4.050">And Margrete of hir maydenhede maugree hire chekes.</l>
            <l n="4.051">" Bothe my gees and my grys hise gadelynges feccheth;</l>
            <l n="4.052">I dar noght for fere of hem fighte ne chide.</l>
            <l n="4.053">He borwed of me bayard and broughte hym hom nevere</l>
            <l n="4.054">Ne no ferthyng therfore, for nought I koude plede.</l>
            <l n="4.055">He maynteneth hise men to murthere myne hewen,</l>
            <l n="4.056">Forstalleth my feires and fighteth in my chepyng,</l>
            <l n="4.057">And breketh up my berne dores and bereth awey my whete,</l>
            <l n="4.058">And taketh me but a taille for ten quarters otes.</l>
            <l n="4.059">And yet he beteth me therto and lyth by my mayde;</l>
            <l n="4.060">I am noght hardy for hym unnethe to loke!'</l>
            <l n="4.061">The Kyng knew he seide sooth. for Conscience hym tolde</l>
            <l n="4.062">That Wrong was a wikked luft and wroghte muche sorwe.</l>
            <l n="4.063">Wrong was afered thanne, and Wisdom he soughte</l>
            <l n="4.064">To maken pees with hise pens, and profred hym manye,</l>
            <l n="4.065">And seide, "Hadde I love of my lord the Kyng, litel wolde I recche</l>
            <l n="4.066">Theigh Pees and his power pleyned hym evere!'</l>
            <l n="4.067">Tho wan Wisdom and Sire Waryn the Witty,</l>
            <l n="4.068">For that Wrong hadde ywroght so wikked a dede,</l>
            <l n="4.069">And warnede Wrong tho with swich a wis tale--</l>
            <l n="4.070">"Whoso wereheth by wille, writhe maketh ofte.</l>
            <l n="4.071">I seye it by myself--thow shalt it wel fynde:</l>
            <l n="4.072">But if Mede it make, thi meschief is uppe;</l>
            <l n="4.073">For bothe thi lif and thi lond lyth in his grace.'</l>
            <l n="4.074">Thanne wowede Wrong Wisdom ful yerne</l>
            <l n="4.075">To maken his pees with his pens, handy dandy payed.</l>
            <l n="4.076">Wisdom and Wit thanne wenten togidres,</l>
            <l n="4.077">And token Mede myd hem mercy to wynne.</l>
            <l n="4.078">Pees putte forth his heed and his panne blody:</l>
            <l n="4.079">"Withouten gilt, God woot, gat I this seathe.'</l>
            <l n="4.080">Conseicnce and the commune knowen wel the sothe,</l>
            <l n="4.081">Ac Wisdom and Wit were aboute faste</l>
            <l n="4.082">To overcomen the Kyng with catel, if thei myghte.</l>
            <l n="4.083">The Kyng swor by Crist and by his crowne bothe</l>
            <l n="4.084">That Wrong for hise werkes sholde wo tholie,</l>
            <l n="4.085">And combundede a eonstable to casten hym in irens,</l>
            <l n="4.086">"And lete hym noght this seven yer seen his feet ones.</l>
            <l n="4.087">"God woot,' quod Wisdom, "that were noght the beste!</l>
            <l n="4.088">And he amendes mowe make, Iat Maynprise hym have</l>
            <l n="4.089">And be borgh for his bale, and buggen hym boote,</l>
            <l n="4.090">And so amenden that is mysdo, and everemoore the bettre.'</l>
            <l n="4.091">Wit acorded therwith, and seide the same,</l>
            <l n="4.092">"Bettre is that boote bale adoun brynge</l>
            <l n="4.093">Than baIe be ybet, and boote nevere the bettre!'</l>
            <l n="4.094">Thanne gan Mede to meken hire, and mercy bisoughte,</l>
            <l n="4.095">And profrede Pees a present al of pure golde.</l>
            <l n="4.096">"Have this, man, of me,' quod she, "to amenden thi scathe,</l>
            <l n="4.097">For I wol wage for Wrong, he woI do so na moore.'</l>
            <l n="4.098">Pitously Pees thanne preyde to the Kynge</l>
            <l n="4.099">To have mercy on that man that mysdide hym so ofte.</l>
            <l n="4.100">"For he hath waged me wel, as Wisdom hym taughte,</l>
            <l n="4.101">And I forgyve hym that gilt with a good wille.</l>
            <l n="4.102">So that the Kyng assente, I kan seye no bettre,</l>
            <l n="4.103">For Mede hath maad myne amendes--I may na moore axe.'</l>
            <l n="4.104">"Nay', quod the Kyng tho, "so me Crist helpe!</l>
            <l n="4.105">Wrong wendeth noghtawey er I wite more.</l>
            <l n="4.106">Lope he so lightly, laughen he wolde,</l>
            <l n="4.107">And eft the boldere be to bete myne hewen.</l>
            <l n="4.108">But Reson have ruthe on hym, he shal reste in my stokkes</l>
            <l n="4.109">As longe as [I] lyve, but lowenesse hym borwe.'</l>
            <l n="4.110">Somme radde Reson tho to have ruthe on that shrewe,</l>
            <l n="4.111">And for to counseille the Kyng and Conscience after</l>
            <l n="4.112">That Mede moste be maynpernour, Reson thei bisoughte.</l>
            <l n="4.113">" Reed me noght,' quod Reson, "no ruthe to have</l>
            <l n="4.114">Til lordes and ladies loven alle truthe</l>
            <l n="4.115">And haten alle harlotrie, to heren or to mouthen it;</l>
            <l n="4.116">Til Pernelles purfill be put in hire hucche</l>
            <l n="4.117">And childrene cherissynge be chastised with yerdes,</l>
            <l n="4.118">And harlottes holynesse be holden for an hyne;</l>
            <l n="4.119">Til clerkene coveitise be to clothe the povere and fede,</l>
            <l n="4.120">And religiouse romeris Recordare in hir cloistres</l>
            <l n="4.121">As Seynt Beneyt hem bad, Bernard and Fraunceis;</l>
            <l n="4.122">And til prechours prechynge be preved on hemselve;</l>
            <l n="4.123">Til the Kynges counseil be the commune profit;</l>
            <l n="4.124">Til bisshopes bayardes ben beggeris chaumbres,</l>
            <l n="4.125">Hire haukes and hire houndes help to povere religious;</l>
            <l n="4.126">And til Seint James be sought there I shal assigne--</l>
            <l n="4.127">That no man go to Galis but if he go for evere;</l>
            <l n="4.128">And alle Rome renneres for robberes of biyonde</l>
            <l n="4.129">Bere no silver over see that signe of kyng sheweth--</l>
            <l n="4.130">Neither grave ne ungrave, gold neither silver--</l>
            <l n="4.131">Upon forfeture of that fee, who fynt hym at Dovere,</l>
            <l n="4.132">But if it be marchaunt or his man, or messager with lettres,</l>
            <l n="4.133">Provysour or preest, or penaunt for hise synnes.</l>
            <l n="4.134">"And yet,' quod Reson, "by the Rode! I shal no ruthe have</l>
            <l n="4.135">Whiff Mede hath the maistrie in this moot-halle.</l>
            <l n="4.136">Ac I may shewe ensamples as I se outher.</l>
            <l n="4.137">I seye it by myself,' quod he, "and it so were</l>
            <l n="4.138">That I were kyng with coroune to kepen a reaume,</l>
            <l n="4.139">Sholde nevere Wrong in this world that I wite myghte</l>
            <l n="4.140">Ben unpunysshed in my power, for peril of my soule,</l>
            <l n="4.141">Ne gete my grace thorugh giftes, so me God save!</l>
            <l n="4.142">Ne for no mede have mercy, but mekenesse it made;</l>
            <l n="4.143">For ""Nullum molum the man mette with inpunitum</l>
            <l n="4.144">And bad <emph>Nullum bonum</emph> be irremuneratum.''</l>
            <l n="4.145">Lat thi confessour, sire Kyng, construe this [E]ngl[ys]sed,</l>
            <l n="4.146">And if ye werchen it in werk, I wedde myne eris</l>
            <l n="4.147">That Lawe shal ben a laborer and lede afeld donge</l>
            <l n="4.148">And Love shal lede thi lond as the leef liketh.'</l>
            <l n="4.149">Clerkes that were confessours coupled hem togideres</l>
            <l n="4.150">Al to construe this clause, and for the Kynges profit,</l>
            <l n="4.151">Ac noght for confort of the cornmune, ne for the Kynges soule,</l>
            <l n="4.152">For I seigh Mede in the moot-halle on men of lawe wynke,</l>
            <l n="4.153">And thei laughynge lope to hire and lefte Reson manye.</l>
            <l n="4.154">Waryn Wisdom wynked upon Mede</l>
            <l n="4.155">And seide, " Madame, I am youre man, what so my mouth jangle;</l>
            <l n="4.156">I falle in floryns,' quod that freke, "and faile speche ofte.'</l>
            <l n="4.157">Alle rightfulle recorded that Reson truthe tolde.</l>
            <l n="4.158">[Kynde] Wit acorded therwith and comendede hise wordes,</l>
            <l n="4.159">And the mooste peple in the halle and manye of the grete,</l>
            <l n="4.160">And leten Mekenesse a maister and Mede a mansed sherewe.</l>
            <l n="4.161">Love leet of hire light, and Leaute yet lasse,</l>
            <l n="4.162">And seide it so heighc that a1l the halle it herde:</l>
            <l n="4.163">"Whoso wilneth hire to wyve, For welthe of hire goodes--</l>
            <l n="4.164">But he be knowe for a cokewold, kut of my nose!'</l>
            <l n="4.165">Mede mornede tho, and made hevy chere,</l>
            <l n="4.166">For the mooste commune of that court called hire an hore.</l>
            <l n="4.167">Ac a sisour and a somonour sued hire faste,</l>
            <l n="4.168">And a sherreves clerk bisherewed al the route:</l>
            <l n="4.169">" For ofte have I,' quod he, 'holpen yow at the barre,</l>
            <l n="4.170">And yet yeve ye me nevere the worth of a risshe!'</l>
            <l n="4.171">The Kyng callede Conseience and afterward Reson,</l>
            <l n="4.172">And recordede that Reson hadde rightfully shewed ;</l>
            <l n="4.173">And modiliche upon Mede with myght the Kyng loked,</l>
            <l n="4.174">And gan wexe wroth with Lawe, for Mede almoost hadde shent it,</l>
            <l n="4.175">And seide, -Thorugh youre lawe, as I leve, I lese manye chetes;</l>
            <l n="4.176">Mede overmaistreth Lawe and muche truthe letteth.</l>
            <l n="4.177">Ac Reson shal rekene with yow, if I regne any while,   -</l>
            <l n="4.178">And deme yow, bi this day, as ye han deserved.</l>
            <l n="4.179">Mede shal noght maynprise yow, by the Marie of hevene!</l>
            <l n="4.180">I wole have leaute in lawe, and lete be al youre jangling,</l>
            <l n="4.181">And as moost folk witnesseth wel, Wrong shal be demed.'</l>
            <l n="4.182">Quod Conscience to the Kyng, 'But the commune wole assente,-</l>
            <l n="4.183">It is ful hard, by myn heed, herto to brynge it,</l>
            <l n="4.184">[And] alle youre lige leodes to lede thus evene.'</l>
            <l n="4.185">"By Hym that raughte on the Rood!' quod Reson to the Kynge,</l>
            <l n="4.186">But if I rule thus youre reaume, rende out my guttes--</l>
            <l n="4.187">If ye bidden buxomnesse be of myn assent.'</l>
            <l n="4.188">"And I assente,' seith the Kyng, " by Seinte Marie my lady,</l>
            <l n="4.189">Be my Counseil comen of clerkes and of erles.</l>
            <l n="4.190">Ac redily, Reson, thow shalt noght ride hennes;</l>
            <l n="4.191">For as longe as I lyve, lete thee I nelle.'</l>
            <l n="4.192">'I am al redy.' quod Reson, "to reste with yow evere;</l>
            <l n="4.193">So Conscience be of oure counceil, I kepe no bettre.'</l>
            <l n="4.194">"And I graunte,' quod the Kyng, "Goddes forbode he faile!</l>
            <l n="4.195">Als longe as oure lyf lasteth, lyve we togideres!'</l>
         </div>
         <div n="5">
            <l n="5.001">The Kyng and hise knyghtes to the kirke wente</l>
            <l n="5.002">To here matyns of the day and the masse after.</l>
            <l n="5.003">Thanne w~ked I of my wynkyng and wo was withalle</l>
            <l n="5.004">That I ne hadde slept sadder and yseighen moore.</l>
            <l n="5.005">Ac er I hadde faren a furlong, feyntise me hente,</l>
            <l n="5.006">That I ne myghte ferther a foot for defaute of slepynge.</l>
            <l n="5.007">I sat softely adoun and seide my bileve,</l>
            <l n="5.008">And so I bablede on my bedes, thei broughte me aslepe.</l>
            <l n="5.009">And thanne saugh I muche moore than I bifore tolde--</l>
            <l n="5.010">For I seigh the feld ful of folk that I before of seide,</l>
            <l n="5.011">And how Reson gan arayen hym al the reaume to preche,</l>
            <l n="5.012">And with a cros afore the Kyng comsede thus to techen.</l>
            <l n="5.013">He preved that thise pestilences were For pure synne,</l>
            <l n="5.014">And the south-westrene wynd on Saterday at even</l>
            <l n="5.015">Was pertliche for pride and for no point ellis.</l>
            <l n="5.016">Pyries and plum-trees were puffed to the erthe</l>
            <l n="5.017">In ensample, ye segges, ye sholden do the bettre.</l>
            <l n="5.018">Beches and brode okes were blowen to the grounde</l>
            <l n="5.019">And turned upward here tail in tokenynge of drede</l>
            <l n="5.020">That dedly synne er domesday shal fordoon hem alle.</l>
            <l n="5.021">Of this matere I myghte mamelen ful longe,</l>
            <l n="5.022">Ac I shal seye as I saugh, so me God helpe,</l>
            <l n="5.023">How pertly afore the peple prechen gan Reson.</l>
            <l n="5.024">He bad Wastour go werche what he best kouthe</l>
            <l n="5.025">And wynnen his wastyng with som maner crafte.</l>
            <l n="5.026">He preide Pemele hir purfil to lete,</l>
            <l n="5.027">And kepe it in hire cofre for catel at hire nede.</l>
            <l n="5.028">Tomme Stowue he taughte to take two staves</l>
            <l n="5.029">And fecche Felice horn fro wyve pyne.</l>
            <l n="5.030">He warnede Watte his wif was to blame</l>
            <l n="5.031">For hire heed was worth half marc and his hood noght worth a grote,</l>
            <l n="5.032">And bad Bette kutte a bough outher tweye</l>
            <l n="5.033">And bete Beton therwith but if she wolde werche.</l>
            <l n="5.034">And thanne he chargede chapmen to chastisen hir children:</l>
            <l n="5.035">"Late no wynnyng forwanye hem while thei be yonge,</l>
            <l n="5.036">Ne for no poustee of pestilence plese hem noght out of reson.</l>
            <l n="5.037">My sire seide so to me, and so dide my dame,</l>
            <l n="5.038">That the levere child the moore loore bihoveth;</l>
            <l n="5.039">And Salamon seide the same, that Sapience made--</l>
            <l n="5.039">
               <emph>" Qui parcit virge odit fitium.</emph>
            </l>
            <l n="5.040">Whoso spareth the spryng spilleth hise children.'''</l>
            <l n="5.041">And sithen he preide prelates and preestes togideres,</l>
            <l n="5.042">" That ye prechen to the peple, preve it yowselve,</l>
            <l n="5.043">And dooth it in dede--it shal drawe yow to goode.</l>
            <l n="5.044">If ye leven as ye leren us, we shul leve yow the bettre.'</l>
            <l n="5.045">And sithen he radde Religion hir rule to holde--</l>
            <l n="5.046">" Lest the Kyng and his Conseil youre comunes apeire</l>
            <l n="5.047">And be stywards of youre stedes til ye be [stew]ed bettre.'</l>
            <l n="5.048">And sithen he counseiled the Kyng his commune to lovye:</l>
            <l n="5.049">"It is thi tresor, if treson ne were, and tryacle at thy nede.'</l>
            <l n="5.050">And sithen he preide the Pope have pite on Holy Chirche,</l>
            <l n="5.051">And er he gyve any grace, governe first hymselve.</l>
            <l n="5.052">"And ye that han lawes to kepe, lat Truthe be youre coveitise</l>
            <l n="5.053">Moore than gold outher giftes if ye wol God plese;</l>
            <l n="5.054">For whoso contrarieth Truthe. He telleth in the Gospel,</l>
            <l n="5.055">Amen dico vobis, nescio Vos.</l>
            <l n="5.056">And ye that seke Seynt James and seyntes of Rome,</l>
            <l n="5.057">Seketh Seynt Truthe, for he may save yow alle.</l>
            <l n="5.058">Qui cum Patre et Filio--that faire hem bifalle</l>
            <l n="5.059">That seweth my sermon'--and thus seyde Reson."</l>
            <l n="5.060">Thanne ran Repentaunce and reherced his teme</l>
            <l n="5.061">And gart Wille to wepe water with hise eighen.</l>
            <l n="5.062">Pernele Proud-herte platte hire to the erthe</l>
            <l n="5.063">And lay longe er she loked, and - Lord, mercy!' cryde,</l>
            <l n="5.064">And bihighte to Hym that us alle made</l>
            <l n="5.065">She sholde unsowen hir serk and sette there an heyre</l>
            <l n="5.066">To affaiten hire flessh that fiers was to synne.</l>
            <l n="5.067">" Shal nevere heigh herte me hente, but holde me lowe</l>
            <l n="5.068">And suffre to be mysseyd--and so dide I nevere.</l>
            <l n="5.069">But now wole I meke me and mercy biseche</l>
            <l n="5.070">For al that I have hated in myn herte.'</l>
            <l n="5.071">Thanne Lechour seide "Allas!' and on Oure Lady cryde,</l>
            <l n="5.072">To maken mercy for hise mysdedes bitwene God and his soule</l>
            <l n="5.073">With that he sholde the Saterday seven yer therafter</l>
            <l n="5.074">Drynke but myd the doke and dyne but ones.</l>
            <l n="5.075">Envye with hevy herte asked after shrifte</l>
            <l n="5.076">And carefully mea culpa he comsed to shewe.</l>
            <l n="5.077">He was as pale as a pelet, in the palsy he semed,</l>
            <l n="5.078">And clothed in a kaurymaury--l kouthe it nought discryve--</l>
            <l n="5.079">In kirtel and courtepy, and a knyf by his syde;</l>
            <l n="5.080">Of a freres frokke were the foresleves.</l>
            <l n="5.081">And as a leek that hadde yleye longe in the sonne,</l>
            <l n="5.082">So loked he with lene chekes, lourynge foule.</l>
            <l n="5.083">His body was to-bollen for wrathe, that he   boot hise lippes,</l>
            <l n="5.084">And wryngynge he yede with the fust--to wreke hymself he thoughte</l>
            <l n="5.085">With werkes or with wordes whan he seyghe his tyme.</l>
            <l n="5.086">Ech a word that he warp was of a neddres tonge;</l>
            <l n="5.087">Of chidynge and of chalangynge was his chief liflode,</l>
            <l n="5.088">With bakbitynge and bismere and berynge of fals witnesse:</l>
            <l n="5.089">This was al his curteisie where that evere he shewed hym.</l>
            <l n="5.090">"I wolde ben yshryve,' quod this sherewe, "and I for shame dorste.</l>
            <l n="5.091">I wolde be gladder, by God! that Gybbe hadde meschaunce</l>
            <l n="5.092">Than though I hadde this wouke ywonne a weye of Essex chese.</l>
            <l n="5.093">I have a neghebore neigh me, I have anoyed hym ofte,</l>
            <l n="5.094">And lowen on hym to lordes to doon hym lese his silver,</l>
            <l n="5.095">And maad his frendes be his foon thorugh my false tonge.</l>
            <l n="5.096">His grace and his goode happes greven me ful soore.</l>
            <l n="5.097">Bitwene mayne and mayne I make debate ofte,</l>
            <l n="5.098">That bothe lif and lyme is lost thorugh my speche.</l>
            <l n="5.099">And whan I mete hym in market that I moost hate,</l>
            <l n="5.100">I hailse hym hendely, as I his frend were;</l>
            <l n="5.101">For he is doughtier than I, I dar do noon oother;</l>
            <l n="5.102">Ac hadde I maistrie and myght--God woot my wille!</l>
            <l n="5.103">"And whan I come to the kirk and sholde knele to the Roode</l>
            <l n="5.104">And preye for the peple as the preest techeth--</l>
            <l n="5.105">For pilgrymes and for palmeres, for al the peple after--</l>
            <l n="5.106">Thanne I crye on my knees that Crist yyve hem sorwe</l>
            <l n="5.107">That baren awey my bolle and my broke shete.</l>
            <l n="5.108">Awey fro the auter thanne turne I myne eighen</l>
            <l n="5.109">And biholde how [Hayne hath a newe cote;</l>
            <l n="5.110">I wisshe thanne it were myn, and al the web after.</l>
            <l n="5.111">And of his lesynge I laughe--that li[ght]eth myn herte;</l>
            <l n="5.112">Ac for his wynnynge I wepe and waille the tyme;</l>
            <l n="5.113">And deme men that thei doon ille, there I do wel werse:</l>
            <l n="5.114">Whoso undernymeth me herof, I hate hym dedly after.</l>
            <l n="5.115">I wolde that ech a wight were my knave,</l>
            <l n="5.116">For whoso hath moore than I, that angreth me soore.</l>
            <l n="5.117">And thus I lyve lovelees like a luther dogge</l>
            <l n="5.118">That al my body bolneth for bitter of my galle.</l>
            <l n="5.119">I myghte noght ete many yeres as a man oughte,</l>
            <l n="5.120">For envye and yvel wil is yvel to defie.</l>
            <l n="5.121">May no sugre ne swete thyng aswage my swellyng,</l>
            <l n="5.122">Ne no diapenidion dryve it fro myn herte,</l>
            <l n="5.123">Ne neither shrifte ne shame, but whoso shrape my mawe?'</l>
            <l n="5.124">"Yis, redily!' quod Repentaunce, and radde hym to the beste,</l>
            <l n="5.125">" Sorwe for synnes is savacion of souIes.'</l>
            <l n="5.126">" I am evere sory,' quod [Envye], " I am but selde oother,</l>
            <l n="5.127">And that maketh me thus megre, for I ne may me venge.</l>
            <l n="5.128">Amonges burgeises have I be, [bigg]yng at Londoun,</l>
            <l n="5.129">And gart bakbityng be a brocour to blame mennes ware.</l>
            <l n="5.130">Whan he solde and I nought, thanne was I redy</l>
            <l n="5.131">To lye and to loure on my neghebore and to lakke his chaffare.</l>
            <l n="5.132">I wole amende this if I may, thorugh myght of God Almyghty.'</l>
            <l n="5.133">Now awaketh Wrathe, with two white eighen,</l>
            <l n="5.134">And nevelynge with the nose, and his nekke hangyng.</l>
            <l n="5.135">"I am Wrathe,' quod he, "I was som tyme a frere,</l>
            <l n="5.136">And the coventes gardyner for to graffen impes.</l>
            <l n="5.137">On lymitours and listres lesynges I ymped,</l>
            <l n="5.138">Til thei beere leves of lowe speche, lordes to plese,</l>
            <l n="5.139">And sithen thei blosmede abrood in boure to here shriftes.</l>
            <l n="5.140">And now is fallen therof a fruyt--that folk han wel levere</l>
            <l n="5.141">Shewen hire shriftes to hem than shryve hem to hir persons.</l>
            <l n="5.142">And now persons han parceyved that freres parte with hem,</l>
            <l n="5.143">Thise possessioners preche and deprave freres;</l>
            <l n="5.144">And freres fyndeth hem in defaute, as folk bereth witnesse,</l>
            <l n="5.145">That whan thei preche the peple in many places aboue'</l>
            <l n="5.146">I, Wrathe, walke with hem and wisse hem o</l>
            <l n="5.147">Thus thei speken of spiritualte, that either despiseth oother,</l>
            <l n="5.148">Til thei be bothe beggers and by my spiritualte libben,</l>
            <l n="5.149">Or ellis al riche and ryden aboute; I, Wrathe, reste nevere</l>
            <l n="5.150">That I ne moste folwe this wikked folk. For swich is my grace.</l>
            <l n="5.151">"I have an aunte to nonne and an abbesse:</l>
            <l n="5.152">Hir were levere swowe or swelte than suffre any peyne.</l>
            <l n="5.153">I have be cook in hir kichene and the covent served</l>
            <l n="5.154">Manye monthes with hem. and with monkes bothe.</l>
            <l n="5.155">I was the prioresse potager and other povere ladies,</l>
            <l n="5.156">And maad hem joutes of janglyng--that Dame Johane was a bastard,</l>
            <l n="5.157">And Dame Clarice a knyghtes doughter--ac a cokewold was hir sire,</l>
            <l n="5.158">And Dame Pernele a preestes fyle--Prioresse worth she nevere,</l>
            <l n="5.159">For she hadde child in chirie-tyme, al oure Chapitre it wiste!</l>
            <l n="5.160">Of wikkede wordes I Wrathe hire wortes made,</l>
            <l n="5.161">Til ""Thow lixt!'' and ""Thow lixt!'' lopen out at ones</l>
            <l n="5.162">And either hitte oother under the cheke;</l>
            <l n="5.163">Hadde thei had knyves, by Crist! hir either hadde kild oother.</l>
            <l n="5.164">Seint Gregory was a good pope, and hadde a good forwit</l>
            <l n="5.165">That no Prioresse were preest--for that he [purveiede]:</l>
            <l n="5.166">Thei hadde thanne ben infumis the firste day, thei kan so yvele hele counseil.</l>
            <l n="5.167">"Among monkes I myghte be, ac manye tyme I shonye,</l>
            <l n="5.168">For ther ben manye felle frekes my feeris to aspie--</l>
            <l n="5.169">Bothe Priour and Suppriour and oure <emph>Pater Abbus;</emph>
            </l>
            <l n="5.170">And if I telle any tales, thei taken hem togideres,</l>
            <l n="5.171">And doon me faste Frydayes to breed and to watre;</l>
            <l n="5.172">And am chalanged in the Chapitrehous as I a child were,</l>
            <l n="5.173">And baleised on the bare ers--and no brech bitwene!</l>
            <l n="5.174">Forthi have I no likyng with tho leodes to wonye;</l>
            <l n="5.175">I ete there unthende fissh and feble ale drynke.</l>
            <l n="5.176">Ac outher while whan wyn cometh, whan I drynke wyn at eve,</l>
            <l n="5.177">I have a flux of a foul mouth wel fyve dayes after.</l>
            <l n="5.178">Al the wikkednesse that I woot by any of oure bretheren,</l>
            <l n="5.179">I cou[gh]e it in oure cloistre, that al oure covent woot it.'</l>
            <l n="5.180">"Now repente thee,' quod Repentaunce, "and reherce thow nevere</l>
            <l n="5.181">Counseil that thow knowest, by contenaunce ne by speche;</l>
            <l n="5.182">And drynk nat over delicatly, ne to depe neither,</l>
            <l n="5.183">That thi wille by cause therof to wrathe myghte turne.</l>
            <l n="5.184">Esto sobrius!' he seide, and assoiled me after,</l>
            <l n="5.185">And bad me wilne to wepe my wikkednesse to amende.</l>
            <l n="5.186">And thanne cam Coveitise, I kan hym naght discryve--</l>
            <l n="5.187">So hungrily and holwe Sire Hervy hym loked.</l>
            <l n="5.188">He was bitelbrowed and baberlipped, with two blered eighen;</l>
            <l n="5.189">And as a letheren purs lolled hise chekes--</l>
            <l n="5.190">Wel sidder than his chyn thei chyveled for elde;</l>
            <l n="5.191">And as a bondeman of his bacon his berd was bidraveled;</l>
            <l n="5.192">With an hood on his heed, a lousy hat above,</l>
            <l n="5.193">In a [torn] tabard of twelf wynter age;</l>
            <l n="5.194">But if a lous couthe lepe the bettre,</l>
            <l n="5.195">She sholde noght wa[ndr]e on that Welche, so was it thredbare!</l>
            <l n="5.196">" I have ben coveitous,' quod this caytif, " I biknowe it here;</l>
            <l n="5.197">For som tyme I served Symme-atte-Style,</l>
            <l n="5.198">And was his prentice yplight his profit to wayte.</l>
            <l n="5.199">First I lerned to lye a leef outher tweyne:</l>
            <l n="5.200">Wikkedly to weye was my firste lesson.</l>
            <l n="5.201">To Wy and to Wynchestre I wente to the feyre</l>
            <l n="5.202">With many manere marchaundise, as my maister me highte.</l>
            <l n="5.203">Ne hadde the grace of gyle ygo amonges my ware,</l>
            <l n="5.204">It hadde ben unsold this seven yer, so me God helpe!</l>
            <l n="5.205">"Thanne drough I me among drapiers, my Donet to lerne,</l>
            <l n="5.206">To drawe the liser along--the lenger it semed;</l>
            <l n="5.207">Among the riche rayes I rendred a lesson--</l>
            <l n="5.208">To broche hem with a pak-nedle, and playte hem togideres,</l>
            <l n="5.209">And putte hem in a press[our] and pyned hem therinne</l>
            <l n="5.210">Til ten yerdes or twelve tolled out thrittene.</l>
            <l n="5.211">"My wif was a webbe and wollen cloth made;</l>
            <l n="5.212">She spak to spynnesteres to spynnen it oute.</l>
            <l n="5.213">The pound that she paied by peised a quartron moore</l>
            <l n="5.214">Than myn owene auncer wh[an I] weyed truthe.</l>
            <l n="5.215">"I boughte hire barly--she brew it to selle.</l>
            <l n="5.216">Peny ale and puddyng ale she poured togideres;</l>
            <l n="5.217">For laborers and lowe folk, that lay by hymselve.</l>
            <l n="5.218">The beste ale lay in my bour or in my bedchambre,</l>
            <l n="5.219">And whoso burned therof boughte it therafter--</l>
            <l n="5.220">A galon for a grote, God woot, no lesse,</l>
            <l n="5.221">[Whan] it cam in cuppemele--this craft my wif used!</l>
            <l n="5.222">Rose the Regrater was hir righte name;</l>
            <l n="5.223">She hath holden hukkerye [this ellevene wynter].</l>
            <l n="5.224">Ac I swere now (so thee lk!) that synne wol I lete,</l>
            <l n="5.225">And nevere wikkedly weye ne wikke chaffare use,</l>
            <l n="5.226">But wenden to Walsyngham, and my wif als,</l>
            <l n="5.227">And bidde the Roode of Bromholm brynge me out of dette.'</l>
            <l n="5.228">- Repentedestow evere? ' quod Repentaunce, " or restitucion madest? '</l>
            <l n="5.229">Yis: ones I was yherbemed', quod he. with an heep of charmen:</l>
            <l n="5.230">I  roos whan thei were al-reste and riflede hire malest</l>
            <l n="5.231">"That was no restitucion,' quod Repentaunce, "but a robberis thefte;</l>
            <l n="5.232">Thow haddest be bettre worthi ben hanged therfore</l>
            <l n="5.233">Than for al that that thow hast here shewed! '</l>
            <l n="5.234">-I wende riflynge were restitucion.' quod he, "for I lerned nevere rede on</l>
            <l n="5.235">And I kan no Frenssh. in feith, but of the Fertheste ende of Northfolk.'</l>
            <l n="5.236">" Usedestow evere usurie,' quod Repentaunce. - in al thi lif tyme? '</l>
            <l n="5.237">" Nay, sothly,' he seide, "save in my youthe;</l>
            <l n="5.238">I lerned among Lumbardes a lesson, and of Jewes--</l>
            <l n="5.239">To weye pens with a peis. and pare the hevyeste,</l>
            <l n="5.240">And lene it for love of the cros, to legge a wed and lese it.</l>
            <l n="5.241">Swiche dedes I dide write if he his day breke;</l>
            <l n="5.242">I  have mo manoirs thorugh rerages than thorugh Miseretur et commodat.</l>
            <l n="5.243">I have lent lordes and ladies my chaffare,</l>
            <l n="5.244">And ben hire brocour after, and bought it myselve.</l>
            <l n="5.245">Eschaunges and chevysaunces--with swich chaffare I dele,</l>
            <l n="5.246">And lene folk that lese wole a lippe at every noble.</l>
            <l n="5.247">And with Lumbardes lettres I ladde gold to Rome,</l>
            <l n="5.248">And took it by tale here and told hem there lasse.'</l>
            <l n="5.249">" Lentestow evere lordes for love of hire mayntenaunce?'</l>
            <l n="5.250">"Ye, I have lent lordes. loved me nevere after,</l>
            <l n="5.251">And have ymaad many a knyght bothe mercer and draper</l>
            <l n="5.252">That payed nevere For his prentishode noght a peire of gloves!'</l>
            <l n="5.253">"Hastow pite on povere men that [purely] mote nedes borwe?'</l>
            <l n="5.254">"I have as muche pite of povere men as pedlere hath of cattes,</l>
            <l n="5.255">That wolde kille hem, if he cacche hem myghte, for coveitise of hir skynnes!</l>
            <l n="5.256">"Artow manlich among thi neghebores of thi mete and drynke?'</l>
            <l n="5.257">" I am holden,' quod he, "as hende as hounde is in kichene;</l>
            <l n="5.258">Amonges my neghebores namely swich a name ich have.'</l>
            <l n="5.259">"Now [but thow repente the rather,' quod Repentaunce, "God lene thee -   neve</l>
            <l n="5.260">The grace on this grounde thi good wel to bisette,</l>
            <l n="5.261">Ne thyne heires after thee have joie of that thow wynnest,</l>
            <l n="5.262">Ne thyne executours wel bisette the silver that thow hem levest:</l>
            <l n="5.263">And that was wonne with wrong, with wikked men be despended.</l>
            <l n="5.264">For were I a frere of that hous ther good feith and charite is,</l>
            <l n="5.265">I nolde cope us with thi catel, ne oure kirk amende,</l>
            <l n="5.266">Ne have a peny to my pitaunce, so God [pyne] my soule in helle,</l>
            <l n="5.267">For the beste book in oure hous, theigh brent gold were the leves,</l>
            <l n="5.268">And I wiste witterly thow were swich as thow tellest!</l>
            <l n="5.268">
               <emph>Servus es al/erius, cum fercula pinguia queris.</emph>
            </l>
            <l n="5.268">
               <emph>Pane tuo pocius vescere, liber eris.</emph>
            </l>
            <l n="5.269">"Thow art an unkynde creature--I kan thee noght assoille</l>
            <l n="5.270">Til thow make restitucion' quod Repentaunce, -and rekene with hem alle.</l>
            <l n="5.271">And sithen that Reson rolle it in the Registre of hevene</l>
            <l n="5.272">That thow hast maad ech man good, I may thee noght assoille.</l>
            <l n="5.272">
               <emph>Non dimittitur peccatum donec restituatur ablatum.</emph>
            </l>
            <l n="5.273">For alle that han of thi good, have God my trouthe,</l>
            <l n="5.274">Ben holden at the heighe doom to helpe thee to restitue;</l>
            <l n="5.275">And who so leveth noght this be sooth, loke in the Sauter glose,</l>
            <l n="5.276">In Miserere mei, Deus, wher I mene truthe:</l>
            <l n="5.276">
               <emph>Ecce enim veritatem dilexisti, &amp;c.</emph>
            </l>
            <l n="5.277">Shal nevere werkman in this world thryve with that thow wynnest.</l>
            <l n="5.278">Cum sancto sanctus eris construwe me this on Englissh.'</l>
            <l n="5.279">Thanne weex that sherewe in wanhope and wolde han hanged hymself</l>
            <l n="5.280">Ne hadde Repentaunce the rather reconforted hym in this manere:</l>
            <l n="5.281">" Have mercy in thi mynde, and with thi mouth biseche it,</l>
            <l n="5.282">For [his] mercy is moore than alle hise othere werkes--</l>
            <l n="5.282">
               <emph>Misericordia eius super omnia opera eius, &amp;c--</emph>
            </l>
            <l n="5.283">And al the wikkednesse in this world that man myghte werche or thynke</l>
            <l n="5.284">Nis na moore to the mercy of God than in[middes] the see a gleede:</l>
            <l n="5.285">
               <emph>Omnis iniquitas quantum ad misericordiam Dei est quasi scintilla in medio maris</emph>
            </l>
            <l n="5.285">Forthi have mercy in thy mynde--and marchaundise, leve it!</l>
            <l n="5.286">For thow hast no good ground to gete thee with a wastel</l>
            <l n="5.287">But if it were with thi tonge or ellis with thi two hondes.</l>
            <l n="5.288">For the good that thow hast geten bigan al with falshede,</l>
            <l n="5.289">And as longe as thow lyvest therwith, thow yeldest noght but borwest.</l>
            <l n="5.290">And if thow wite nevere to wh[om] ne wh[ere] to restitue,</l>
            <l n="5.291">Ber it to the Bisshop, and bid hym of his grace</l>
            <l n="5.292">Bisette it hymself as best is for thi soule.</l>
            <l n="5.293">For he shal answere for thee at the heighe dome,</l>
            <l n="5.294">For thee and for many mo that man shal yeve a rekenyng:</l>
            <l n="5.295">What he lerned yow in Lente, leve thow noon oother,</l>
            <l n="5.296">And what he lente yow of Oure Lordes good, to lette yow fro synne'.</l>
            <l n="5.297">Now bigynneth Gloton for togoto shrifte,</l>
            <l n="5.298">And kaireth hym to kirkewarde his coupe to shewe.</l>
            <l n="5.299">Ac Beton the Brewestere bad hym good morwe</l>
            <l n="5.300">And asked of hym with that, whiderward he wolde.</l>
            <l n="5.301">"To holy chirche,' quod he, "for to here masse,</l>
            <l n="5.302">And sithen I wole be shryven, and synne na moore.'</l>
            <l n="5.303">" I have good ale, gossib,' quod she, " Gloton, woltow assaye?'</l>
            <l n="5.304">" Hastow,' quod he, "any hote spices?'</l>
            <l n="5.305">"I have pepir and pione,' quod she, "and a pound of garleek,</l>
            <l n="5.306">A ferthyngworth of fenel seed for fastynge dayes.</l>
            <l n="5.307">Thanne goth Gloton in, and grete othes after.</l>
            <l n="5.308">Cesse the Souteresse sat on the benche,</l>
            <l n="5.309">Watte the Warner and his wif bothe,</l>
            <l n="5.310">Tymme the Tynkere and tweyne of his [knav]es,</l>
            <l n="5.311">Hikke the Hakeneyman and Hugh the Nedlere,</l>
            <l n="5.312">Clarice of Cokkeslane and the Clerk of the chirche,</l>
            <l n="5.313">Sire Piers of Pridie and PerneIe of Flaundres,</l>
            <l n="5.314">Dawe the Dykere, and a dozeyne othere--</l>
            <l n="5.315">A Ribibour, a Ratoner, a Rakiere of Chepe,</l>
            <l n="5.316">A Ropere, a Redyngkyng, and Rose the Dysshere,</l>
            <l n="5.317">Godefray of Garlekhithe and Griffyn the Walshe,</l>
            <l n="5.318">And [of] upholderes an heep, erly by the morwe,</l>
            <l n="5.319">Geve Gloton with glad chere good ale to hanselle.</l>
            <l n="5.320">Clement the Cobelere caste of his cloke,</l>
            <l n="5.321">And at the newe feire nempned it to selle.</l>
            <l n="5.322">Hikke the Hakeneyman hitte his hood after,</l>
            <l n="5.323">And bad Bette the Bocher ben on his syde.</l>
            <l n="5.324">Ther were chapmen ychose this chaffare to preise:</l>
            <l n="5.325">Whoso hadde the hood sholde han amcndes of the cloke.</l>
            <l n="5.326">Tho risen up in rape and rouned togideres,</l>
            <l n="5.327">And preised the penyworthes apart by hemselve.</l>
            <l n="5.328">[There were othes an heep, for oon sholde have the werse];</l>
            <l n="5.329">Thei kouthe noght by hir conscience acorden in truthe,</l>
            <l n="5.330">Til Robyn the Ropere arise the[i by]sou[ght]e,</l>
            <l n="5.331">And nempned hym for a nounpere, that no debat nere.</l>
            <l n="5.332">Hikke the Hostiler hadde the cloke</l>
            <l n="5.333">In covenaunt that Clement sholde the cuppe fille</l>
            <l n="5.334">And have Hikkes hood the Hostiler, and holden hym yserved;</l>
            <l n="5.335">And whoso repented rathest shoulde aryse after</l>
            <l n="5.336">And greten Sire Gloton with a galon ale.</l>
            <l n="5.337">There was laughynge and lourynge and " Lat go the cuppe!'</l>
            <l n="5.338">[Bargaynes and beverages bigonne to arise;]</l>
            <l n="5.339">And seten so til evensong, and songen umwhile,</l>
            <l n="5.340">Til Gloton hadde yglubbed a galon and a gille.</l>
            <l n="5.341">His guttes bigonne to gothelen as two gredy sowes;</l>
            <l n="5.342">He pissed a potel in a Paternoster-while,</l>
            <l n="5.343">And blew his rounde ruwet at his ruggebones ende,</l>
            <l n="5.344">That alle that herde that horn helde hir nose after</l>
            <l n="5.345">And wisshed it hadde ben wexed with a wispe of firses!</l>
            <l n="5.346">He myghte neither steppe ne stonde er he his staf hadde,</l>
            <l n="5.347">And thanne gan he to go like a glemannes bicche</l>
            <l n="5.348">Som tyme aside and som tyme arere,</l>
            <l n="5.349">As whoso leith lynes for to lacche foweles.</l>
            <l n="5.350">And whan he drough to the dore, thanne dymmed hise eighen;</l>
            <l n="5.351">He [thr]umbled on the thresshfold and threw to the erthe.</l>
            <l n="5.352">Clement the Cobelere kaughte hym by the myddel</l>
            <l n="5.353">For to liften hym olofte, and leyde hym on his knowes.</l>
            <l n="5.354">Ac Gloton was a gret cherl and a grym in the liftyng,</l>
            <l n="5.355">And koughed up a cawdel in Clementes lappe.</l>
            <l n="5.356">Is noon so hungry hound in Hertfordshire</l>
            <l n="5.357">Dorste lape of that levynge, so unlovely it smaughte!</l>
            <l n="5.358">With al the wo of this world, his wif and his wenche</l>
            <l n="5.359">Baren hym to his bed and broughte hym therinne;</l>
            <l n="5.360">And after al this excesse he had an accidie.</l>
            <l n="5.361">That he sleep Saterday and Sonday, till sonne yede to reste.</l>
            <l n="5.362">Thanne waked he of his wynkyng and wiped hise eighen;</l>
            <l n="5.363">The first word that he spak was--'Where is the bolle?'</l>
            <l n="5.364">His wif [and his wit] edwyte[d] hym tho how wikkedly he lyvede.</l>
            <l n="5.365">And Repentaunce right so rebuked hym that tyme:</l>
            <l n="5.366">"As thow with wordes and werkes hast wroght yvele in thi lyve,</l>
            <l n="5.367">Shryve thee and be shamed therof, and shewe it with thi mouthe.'</l>
            <l n="5.368">'I, Gloton,' quod the gome, 'gilty me yelde--</l>
            <l n="5.369">That I have trespased with my tonge, I kan noght telle how ofte</l>
            <l n="5.370">Sworen ""Goddes soule and his sydes!' and "So helpe me God and halidome!'</l>
            <l n="5.371">Ther no nede was nyne hyndred tymes;</l>
            <l n="5.372">And overseyen me at my soper and som tyme at Nones,</l>
            <l n="5.373">That I, Gloton, girte it up er I hadde gon a myle,</l>
            <l n="5.374">And yspilt that myghte be spared and spended on som hungry;</l>
            <l n="5.375">Over delicatly on f[ee]styng dayes dronken and eten bothe,</l>
            <l n="5.376">And sat som tyme so long there that I sleep and eet at ones.</l>
            <l n="5.377">For love of tales in tavernes [in]to drynke the moore I dy[v]ed;</l>
            <l n="5.378">And hyed to the mete er noon [on] fastyng dayes.'</l>
            <l n="5.379">" This shewynge shrift,' quod Repentaunce, " shal be meryt to the.'</l>
            <l n="5.380">And thanne gan Gloton greete, and gret dcel to make</l>
            <l n="5.381">For his Iuther Iif that he lyved hadde,</l>
            <l n="5.382">And avowed to faste--"For hunger or for thurste,</l>
            <l n="5.383">Shal never fyssh on Fryday defyen in my wombe</l>
            <l n="5.384">Til Abstinence myn aunte have yyve me leeve--</l>
            <l n="5.385">And yet have I hated hire al my lif tyme!-</l>
            <l n="5.386">Thanne cam Sleuthe al bislabered, with two slymy eighen.</l>
            <l n="5.387">"l moste sitte,' seide the segge, "or ellis sholde I nappe.</l>
            <l n="5.388">I may noght stonde ne stoupe ne withoute a stool knele.</l>
            <l n="5.389">Were I brought abedde, but if my tailende it made,</l>
            <l n="5.390">Sholde no ryngynge do me ryse er I were ripe to dyne.'</l>
            <l n="5.391">He bigan Benedicite with a bolk, and his brest knokked,</l>
            <l n="5.392">Raxed and rored--and rutte at the laste.</l>
            <l n="5.393">-What, awake, renk!- quod Repentaunce, 'and rape thee to shryfte!'</l>
            <l n="5.394">"If I sholde deye bi this day,' quod he, "me list nought to 1oke.</l>
            <l n="5.395">I kan noght parfitly my Paternoster as the preest it syngeth,</l>
            <l n="5.396">But I kan rymes of Robyn Hood and Randolf Erl of Chestre,</l>
            <l n="5.397">Ac neither of Oure Lord ne of Oure Lady the leeste that evere was maked.</l>
            <l n="5.398">I have maad avowes fourty, and foryete hem on the morwe;</l>
            <l n="5.399">I parfournede nevere penaunce as the preest me highte,</l>
            <l n="5.400">Ne right sory for my synnes, yet [seye I] was I nevere.</l>
            <l n="5.401">And if I bidde any bedes, but if it be in wrathe,</l>
            <l n="5.402">That I telle with my tonge is two myle fro myn herte.</l>
            <l n="5.403">I am ocupied eche day, halyday and oother,</l>
            <l n="5.404">With ydel tales at the ale and outherwhile in chirches;</l>
            <l n="5.405">Goddes peyne and his passion, [pure] selde thenke I on it;</l>
            <l n="5.406">I visited nevere feble men ne fettred folk in puttes;</l>
            <l n="5.407">I have levere here an harlotrye or a somer game of souters,</l>
            <l n="5.408">Or lesynges to laughen of and bilye my neghebores,</l>
            <l n="5.409">Than al that evere Marc made, Mathew, Johan and Lucas.</l>
            <l n="5.410">And vigilies and fastyng dayes--alle thise late I passe,</l>
            <l n="5.411">And ligge abedde in Lenten and my lemman in myne armes</l>
            <l n="5.412">Til matyns and masse be do, and thanne moste to the Freres;</l>
            <l n="5.413">Come I to <emph>Ite, missa</emph> est I holde me yserved.</l>
            <l n="5.414">I am noght shryven som tyme, but if siknesse it make,</l>
            <l n="5.415">Noght twyes in two yer, and thanne [telle I up gesse].</l>
            <l n="5.416">"I have be preest and person passynge thritty wynter,</l>
            <l n="5.417">Yet kan I neyther solve ne synge ne seintes lyves rede,</l>
            <l n="5.418">But I kan fynden in a feld or in a furlang an hare</l>
            <l n="5.419">Bettre than in <emph>Beutus vir</emph> or in Beati omnes</l>
            <l n="5.420">Construe clausemeI[e] and kenne it to my parisshens,</l>
            <l n="5.421">I kan holde lovedayes and here a reves rekenyng,</l>
            <l n="5.422">Ac in Canoun nor in Decretals I kan noght rede a lyne.</l>
            <l n="5.423">"If I bygge and borwe aught, but if it be ytailed,</l>
            <l n="5.424">I foryete it as yerne, and yif men me it axe</l>
            <l n="5.425">Sixe sithes or sevene, I forsake it with othes;</l>
            <l n="5.426">And thus tene I trewe men ten hundred tymes.</l>
            <l n="5.427">And my servaunts som tyme, hir salarie is bihynde:</l>
            <l n="5.428">Ruthe is to here the rekenyng whan we shal rede acountes,</l>
            <l n="5.429">So with wikked wil and wrathe my werkmen I paye!</l>
            <l n="5.430">"If any man dooth me a bienfait or he1peth me at nede,</l>
            <l n="5.431">I am unkynde ayeins his curteisie and kan nought understonden it;</l>
            <l n="5.432">For I have and have had somdel haukes maneres--</l>
            <l n="5.433">I am noght lured with love but ther ligge aught under the thombe.</l>
            <l n="5.434">The kyndenesse that myn evenecristene kidde me fernyere</l>
            <l n="5.435">Sixty sithes I, Sleuthe, have foryete it siththe</l>
            <l n="5.436">In speche and insparge of speche; yspilt many a tyme</l>
            <l n="5.437">Bothe flessh and fissh and manye othere vitailles,</l>
            <l n="5.438">Bothe bred and ale. buttre, melk and chese</l>
            <l n="5.439">Forsleuthed in my service til it myghte serve no man.</l>
            <l n="5.440">I [yarn] aboute in youthe, and yaf me naught to lerne</l>
            <l n="5.441">And evere sitthe have I be beggere [be] my foule sleuthe:</l>
            <l n="5.441">
               <emph> Heu michi quia serilem vitam duxi iuvenilem !'</emph>
            </l>
            <l n="5.442">"Repentedestow the noght?' quod Repentaunce--and right with that he   swowned</l>
            <l n="5.443">Til Vigilate the veille fette water at hise eighen</l>
            <l n="5.444">And flatte it on his face and faste on hym cryde</l>
            <l n="5.445">And seide, 'Ware thee--for Wanhope wolde thee bitraye.</l>
            <l n="5.446">""I am sory for my synnes'', seye to thiselve,</l>
            <l n="5.447">And beet thiself on the brest, and bidde Hym of grace,</l>
            <l n="5.448">For is no gilt here so gret that his goodnesse nys moore.'</l>
            <l n="5.449">Thanne sat Sleuthe up and seyned hym swithe,</l>
            <l n="5.450">And made avow tofore God for his foule sleuthe:</l>
            <l n="5.451">"Shal no Sonday be this seven yer, but siknesse it [make],</l>
            <l n="5.452">That I ne shal do me er day to the deere chirche</l>
            <l n="5.453">And here matyns and masse as I a monk were.</l>
            <l n="5.454">Shal noon ale after mete holde me thennes</l>
            <l n="5.455">Til I have evensong herd--I bihote to the Roode!</l>
            <l n="5.456">And yet wole I yelde ayein. [y]if I so muche have,</l>
            <l n="5.457">Al that I wikkedly wan sithen I wit hadde;</l>
            <l n="5.458">And though my liflode lakke, leten I nelle</l>
            <l n="5.459">That ech man shal have his er I hennes wende;</l>
            <l n="5.460">And with the residue and the remenaunt, bi the Rode of Chestre,</l>
            <l n="5.461">I shal seken truthe erst er I se Rome!'</l>
            <l n="5.462">Roberd the Robbere on Reddite loked,</l>
            <l n="5.463">And for ther was noght wher[with], he wepte swithe soore.</l>
            <l n="5.464">And yet the synfulle sherewe seide to hymselve:</l>
            <l n="5.465">"Crist, that on Calvarie upon the cros deidest,</l>
            <l n="5.466">Tho Dysmas my brother bisoughte thee of grace,</l>
            <l n="5.467">And haddest mercy on that man for <emph>Memento</emph> sake;</l>
            <l n="5.468">So rewe on this Rober[d] that Reddere ne have,</l>
            <l n="5.469">Ne nevere wene to wynne with craft that I knowe;</l>
            <l n="5.470">But for thi muchel mercy mitigacion I biseche:</l>
            <l n="5.471">Dampne me noght at Domesday for that I dide so ille!'</l>
            <l n="5.472">What bifel of this feloun I kan noght faire shewe.</l>
            <l n="5.473">Wel I woot he wepte faste water with hise eighen,</l>
            <l n="5.474">And knoweliched his [coupe] to Crist yet eftsoones,</l>
            <l n="5.475">That <emph>Penitencia</emph> his pik he sholde polshe newe</l>
            <l n="5.476">And lepe with hym over lond al his lif tyme,</l>
            <l n="5.477">For he hadde leyen by <emph>Latro, Luciferis Aunte.</emph>
            </l>
            <l n="5.478">And thanne hadde Repentaunce ruthe and redde hem alle to knele.</l>
            <l n="5.479">" For I shal biseche for a1le synfulle Oure Saveour of grace</l>
            <l n="5.480">To amenden us of oure mysdedes and do mercy to us alle.</l>
            <l n="5.481">Now God,' quod he, "that of Thi goodnesse gonne the world make,</l>
            <l n="5.482">And of naught madest aught and man moost lik to thiselve,</l>
            <l n="5.483">And sithen suffredest hym to synne, a siknesse to us alle--</l>
            <l n="5.484">And al for the beste, as I bileve, whatevere the Book telleth:</l>
            <l n="5.484">
               <emph>0 felix culpa ! 0 necessarium peccutum Ade !</emph>
            </l>
            <l n="5.485">For thorugh that synne thi sone sent was to this erthe</l>
            <l n="5.486">And bicam man of a maide mankynde to save--</l>
            <l n="5.487">And madest Thiself with Thi sone us synfulle yliche:</l>
            <l n="5.487">
               <emph>Faciamus hominem ad imaginem et similitudinem nostram; Et anoi</emph>
            </l>
            <l n="5.487">
               <emph>Qui manet in caritate, in Deo manet, et Deus in eo;</emph>
            </l>
            <l n="5.488">And siththe with Thi selve sone in oure sute deidest</l>
            <l n="5.489">On Good Fryday for mannes sake at ful tym~ of the day;</l>
            <l n="5.490">Ther Thiself ne Thi sone no sorwe in deeth feledest,</l>
            <l n="5.491">But in oure secte was the sorwe, and Thi sone it ladde:</l>
            <l n="5.491">
               <emph>Captivum duxit captivitatem.</emph>
            </l>
            <l n="5.492">The sonne for sorwe therof lees sight for a tyme</l>
            <l n="5.493">Aboute mydday whan moost light is and meel-tyme of seintes--</l>
            <l n="5.494">Feddest tho with Thi fresshe blood oure forefadres in derknesse:</l>
            <l n="5.494">
               <emph>Populus qui ambulabat in tenebris vidit lucem mugnam.</emph>
            </l>
            <l n="5.495">And the light that lepe out of Thee, Lucifer it blente,</l>
            <l n="5.496">And blewe alle Thi blessed into the blisse of Paradys!</l>
            <l n="5.497">"The thridde day therafter Thow yedest in oure sute:</l>
            <l n="5.498">A synful Marie The seigh er Seynte Marie Thi dame,</l>
            <l n="5.499">And al to solace synfulle Thow suffredest it so were--</l>
            <l n="5.499">
               <emph>Non veni vocare iustos set peccatores ad penitenciam.</emph>
            </l>
            <l n="5.500">"And al that Marc hath ymaad, Mathew, Johan and Lucas</l>
            <l n="5.501">Of Thyne doughtiest dedes was doon in oure armes:</l>
            <l n="5.501">
               <emph>Verbum caro factum est et hubitavit in nobis.</emph>
            </l>
            <l n="5.502">And by so muche it semeth the sikerer we mowe</l>
            <l n="5.503">Bidde and biseche, if it be Thi wille</l>
            <l n="5.504">That art oure fader and oure brother--be merciable to us,</l>
            <l n="5.505">And have ruthe on thise ribaudes that repenten hem soore</l>
            <l n="5.506">That evere thei wrathed Thee in this world, in word, thought or dede!'</l>
            <l n="5.507">Thanne hente Hope an horn os <emph>Deuf tu conversus vivificabis nos</emph>
            </l>
            <l n="5.508">And blew it with <emph>Beati quorum remisse sunt iniquitate</emph>
            </l>
            <l n="5.509">That alle Seintes in hevene songen at ones</l>
            <l n="5.510">
               <emph> " Homines et iumenta salvabis, quemadmodum multiplicasti misericordiam tuam, D</emph>
            </l>
            <l n="5.510">A thousand of men tho thrungen togideres,</l>
            <l n="5.511">Cride upward to Crist and to his clene moder</l>
            <l n="5.512">To have grace to go [seke Truthe--God leve that they moten!]</l>
            <l n="5.513">Ac there was wight noon so wys, the wey thider kouthe,</l>
            <l n="5.514">But blustreden forth as beestes over ba[ch]es and hilles,</l>
            <l n="5.515">Til late was and longe, that thei a 1eode mette</l>
            <l n="5.516">Apparailled as a paynym in pilgrymes wise.</l>
            <l n="5.517">He bar a burdoun ybounde with a brood liste</l>
            <l n="5.518">In a withwynde wise ywounden aboute.</l>
            <l n="5.519">A bolle and a bagge he bar by his syde.</l>
            <l n="5.520">An hundred of ampulles on his hat seten,</l>
            <l n="5.521">Signes of Synay and shelles of Galice,</l>
            <l n="5.522">And many a crouch on his cloke, and keyes of Rome,</l>
            <l n="5.523">And the vernicle bifore, for men sholde knowe</l>
            <l n="5.524">And se bi hise signes whom he sought hadde.</l>
            <l n="5.525">This folk frayned hym first fro whennes he come.</l>
            <l n="5.526">" Fram Synay,' he seide, " and fram [the] Sepulcre.</l>
            <l n="5.527">In Bethlem and in Babiloyne, I have ben in bothe,</l>
            <l n="5.528">In Armonye, in Alisaundre, in manye othere places.</l>
            <l n="5.529">Ye may se by my signes that sitten on myn hatte</l>
            <l n="5.530">That I have walked ful wide in weet and in drye</l>
            <l n="5.531">And sought goode Seintes for my soule helthe.'</l>
            <l n="5.532">" Knowestow aught a corsaint,' [quod thei], " that men calle Truthe?</l>
            <l n="5.533">Koudestow wissen us the wey wher that wye dwelleth?'</l>
            <l n="5.534">"Nay, so me God helpe!' seide the gome thanne.</l>
            <l n="5.535">"I seigh nevere palmere with pyk ne with scrippe</l>
            <l n="5.536">Asken after hym er now in this place.'</l>
            <l n="5.537">"Peter!' quod a Plowman, and putte forth his hed,</l>
            <l n="5.538">"I knowe hym as kyndely as clerc doth hise bokes.</l>
            <l n="5.539">Conscience and Kynde Wit kenned me to his place</l>
            <l n="5.540">And diden me suren hym si[ththen] to serven hym for evere,</l>
            <l n="5.541">Bothe to sowe and to sette the while I swynke myghte.</l>
            <l n="5.542">I have ben his folwere al this fourty wynter--</l>
            <l n="5.543">Bothe ysowen his seed and suwed hise beestes,</l>
            <l n="5.544">Withinne and withouten waited his profit,</l>
            <l n="5.545">Idyke[d] and id[o]lve, ido that he hoteth.</l>
            <l n="5.546">Som tyme I sowe and som tyme I thresshe,</l>
            <l n="5.547">In taillours craft and tynkeris craft, what Truthe kan devyse,</l>
            <l n="5.548">I weve and I wynde and do what Truthe hoteth.</l>
            <l n="5.549">For though I seye it myself, I serve hym to paye;</l>
            <l n="5.550">I have myn hire of hym wel and outherwhiles moore.</l>
            <l n="5.551">He is the presteste paiere that povere men knoweth:</l>
            <l n="5.552">He withhalt noon hewe his hire that he ne hath it at even.</l>
            <l n="5.553">He is as lowe as a lomb and lovelich of speche.</l>
            <l n="5.554">And if ye wilneth to wite where that he dwelleth,</l>
            <l n="5.555">I [wol] wisse yow [wel right] to his place.'</l>
            <l n="5.556">'Ye, leve Piers!' quod thise pilgrimes, and profred hym huyre.</l>
            <l n="5.557">'Nay, by [the peril of] my soule!' quod Piers and gan to swere,</l>
            <l n="5.558">" I nolde fange a ferthyng, for Seint Thomas shryne!</l>
            <l n="5.559">Truthe woIde love me the lasse a long tyme after.</l>
            <l n="5.560">Ac if ye wilneth to wende wel, this is the wey thider:</l>
            <l n="5.561">Ye moten go thorugh Mekenesse, bothe men and wyves,</l>
            <l n="5.562">Til ye come into Conscience, that Crist wite the sothe,</l>
            <l n="5.563">That ye loven Oure Lord God levest of alle thynges,</l>
            <l n="5.564">And thanne youre neghebores next in none wise apeire</l>
            <l n="5.565">Otherwise than thow woldest h[ii] wroughte to thiselve.</l>
            <l n="5.566">"And so boweth forth by a brook, "" Beth-buxom-of-speche',</l>
            <l n="5.567">[Forto] ye fynden a ford, " Youre-fadres-honoureth' :</l>
            <l n="5.567">
               <emph> Honora patrem et matrem &amp;c.</emph>
            </l>
            <l n="5.568">Wadeth in that water and wassheth yow wel there,</l>
            <l n="5.569">And ye shul lepe the lightloker al youre lif ty</l>
            <l n="5.570">And so shaltow se "Swere-noght-but-if-it-be-for-nede-</l>
            <l n="5.571">And-nameliche-on-ydel-the-name-of-God-Almyghty.''</l>
            <l n="5.572">"Thanne shaltow come by a croft, but come thow noght therinne:</l>
            <l n="5.573">The croft hatte "" Coveite-noght-mennes-catel-ne-hire-wyves-</l>
            <l n="5.574">Ne-noon-of-hire-servaunts-that-noyen-hem-myghte.''</l>
            <l n="5.575">Loke thow breke no bowes there but if it be [thyn] owene.</l>
            <l n="5.576">"Two stokkes ther stondeth. ac stynte th[ow] noght there:</l>
            <l n="5.577">Thei highte ""Stele-noght'' and "" Sle-noght''--strik forth by bothe,</l>
            <l n="5.578">And leve hem on thi lift half and loke noght therafter,</l>
            <l n="5.579">And hold wel thyn haliday heighe til even.</l>
            <l n="5.580">"Thanne shaltow blenche at a bergh, "Bere-no-t-ais-witnesse'';</l>
            <l n="5.581">He is frythed in with floryns and othere fees manye:</l>
            <l n="5.582">Loke thow plukke no plaunte there, for peril of thi soule.</l>
            <l n="5.583">" Thanne shaIt thow see "" Seye-sooth-so-it-be-to-doone</l>
            <l n="5.584">In-no-manere-ellis-noght-for-no-mannes-biddyng.''</l>
            <l n="5.585">"Thanne shaltow come to a court as cler as the sonne.</l>
            <l n="5.586">The moot is of Mercy the rnanoir aboute,</l>
            <l n="5.587">And alle the walles ben of Wit to holden Wil oute,</l>
            <l n="5.588">And kerneled with Cristendom that kynde to save,</l>
            <l n="5.589">Botrased with "" Bileef-so-or-thow-beest-noght-saved.''</l>
            <l n="5.590">"And alle the houses ben hiled, halles and chambres,</l>
            <l n="5.591">With no leed but with love and lowe speche, as bretheren [of o wombe].</l>
            <l n="5.592">The brugge is of " Bidde-wel-the-bet-may-thow-spede;''</l>
            <l n="5.593">Ech piler is of penaunce, of preieres to seyntes;</l>
            <l n="5.594">Of almesdedes are the hokes that the gates hangen on.</l>
            <l n="5.595">"Grace hatte the gateward, a good man for sothe;</l>
            <l n="5.596">His man hatte ""Amende-yow''--many man hym knoweth.</l>
            <l n="5.597">Telleth hym this tokene: ""Truthe[w] the sothe--</l>
            <l n="5.598">I parfourned the penaunce that the preest me enjoyned</l>
            <l n="5.599">And am sory for my synnes and so I shal evere</l>
            <l n="5.600">Whan I thynke theron, theigh I were a Pope.'</l>
            <l n="5.601">"Biddeth Amende-yow meke hym til his maister ones</l>
            <l n="5.602">To wayven up the wiket that the womman shette</l>
            <l n="5.603">Tho Adam and Eve eten apples unrosted:</l>
            <l n="5.603">
               <emph>Per Evam cunctis clausa est et per Mariam virginem iterum patefacta est.</emph>
            </l>
            <l n="5.604">For he hath the keye and the cliket, though the kyng slepe.</l>
            <l n="5.605">And if Grace graunte thee to go in in this wise</l>
            <l n="5.606">Thow shalt see in thiselve Truthe sitte in thyn herte</l>
            <l n="5.607">In a cheyne of charite, as thow a child were,</l>
            <l n="5.608">To suffren hym and segge noght ayein thi sires wille.</l>
            <l n="5.609">"Ac be war thanne of Wrathe, that wikked sherewe:</l>
            <l n="5.610">He hath envye to hym that in thyn herte sitteth,</l>
            <l n="5.611">And poketh forth pride to preise thiselven.</l>
            <l n="5.612">The boldnesse of thi bienfetes maketh thee blynd thanne</l>
            <l n="5.613">And [so] worstow dryven out as dew, and the dore closed,</l>
            <l n="5.614">Keyed and cliketted to kepe thee withouten</l>
            <l n="5.615">Happily an hundred wynter er thow eft entre!</l>
            <l n="5.616">Thus myghtestow lesen his love, to lete wel by thiselve,</l>
            <l n="5.617">And [gete it ayein thorugh] grace [ac thorugh no gifte ellis].</l>
            <l n="5.618">"Ac ther are seven sustren that serven Truthe evere</l>
            <l n="5.619">And arn porters of the posternes that to the place longeth.</l>
            <l n="5.620">That oon hatte Abstinence, and Humilite another;</l>
            <l n="5.621">Charite and Chastite ben hise chief maydenes;</l>
            <l n="5.622">Pacience and Pees, muche peple thei helpeth;</l>
            <l n="5.623">Largenesse the lady, she let in ful manye--</l>
            <l n="5.624">Heo hath holpe a thousand out of the develes punfolde.</l>
            <l n="5.625">"And who is sib to thise sevene, so me God helpe,</l>
            <l n="5.626">He is wonderly welcome and faire underfongen.</l>
            <l n="5.627">And but if ye be sibbe to some of thise sevene--</l>
            <l n="5.628">It is ful hard, by myn heed,' quod Piers, "for any of yow alle</l>
            <l n="5.629">To geten ingong at any gate but grace be the moore!'</l>
            <l n="5.630">"Now, by Crist!' quod a kuttepurs, - I have no kyn there.'</l>
            <l n="5.631">" Ne I', quod an apeward, - by aught that I knowe.'</l>
            <l n="5.632">"Wite God,' quod a wafrestere, "wiste I this for sothe,</l>
            <l n="5.633">Sholde I never ferther a foot for no freres prechyng.'</l>
            <l n="5.634">" Yis! ' quod Piers the Plowman, and poked hem alle to goode,</l>
            <l n="5.635">"Mercy is a maiden there, hath myght over hem alle;</l>
            <l n="5.636">And she is sib to alle synfulle, and hire sone also,</l>
            <l n="5.637">And thorugh the help of hem two--hope thow noon oother--</l>
            <l n="5.638">Thow myght gete grace there--so thow go bityme.'</l>
            <l n="5.639">"Bi Seint Poul!' quod a pardoner, paraventure I be noght knowe there:</l>
            <l n="5.640">I wol go fecche my box with my brevettes and a bulle with bisshopes lettres.</l>
            <l n="5.641">"By Crist!' quod a commune womman, thi compaignie wol I folwe.</l>
            <l n="5.642">Thow shalt seye I am thi suster.' I ne woot where thei bicome.</l>
         </div>
         <div n="6">
            <l n="6.001">"This were a wikkede wey but whoso hadde a gyde</l>
            <l n="6.002">That [myghte] folwen us ech a foot'--thus this folk hem mened.</l>
            <l n="6.003">Quod Perkyn the Plowman, " By Seint Peter of Rome!</l>
            <l n="6.004">I have an half acre to erie by the heighe weye;</l>
            <l n="6.005">Hadde I cryed this half acre and sowen it after,</l>
            <l n="6.006">I wolde wende with yow and the wey teche.'</l>
            <l n="6.007">"This were a long lettyng,' quod a lady in a scleyre;</l>
            <l n="6.008">"What sholde we wommen werche the while?'</l>
            <l n="6.009">"Somme shul sowe the sak ' quod Piers, " for shedyng of the whete;</l>
            <l n="6.010">And ye lovely ladies with youre longe fyngres,</l>
            <l n="6.011">That ye have silk and sandel to sowe whan tyme is</l>
            <l n="6.012">Chesibles for chapeleyns chirches to honoure.</l>
            <l n="6.013">Wyves and widewes, wolle and flex spynneth:</l>
            <l n="6.014">Maketh cloth, I counseille yow, and kenneth so youre doughtres.</l>
            <l n="6.015">The nedy and the naked, nymeth hede how thei liggeth,</l>
            <l n="6.016">And casteth hem clothes, for so commaundeth Truthe.</l>
            <l n="6.017">For I shal lenen hem liflode, but if the lond faille,</l>
            <l n="6.018">As longe as I lyve, for the Lordes love of hevene.</l>
            <l n="6.019">And alle manere of men that by mete and drynke libbeth,</l>
            <l n="6.020">Helpeth hym to werche wightliche that wynneth youre foode.'</l>
            <l n="6.021">"By Crist!' quod a knyght thoo, "he kenneth us the beste;</l>
            <l n="6.022">Ac on the teme, trewely, taught was I nevere.</l>
            <l n="6.023">Ac kenne me,' quod the knyght, "and by Crist I wole assaye!'</l>
            <l n="6.024">"By Seint Poul!' quod Perkyn, "Ye profre yow so faire</l>
            <l n="6.025">That I shal swynke and swete and sowe for us bothe,</l>
            <l n="6.026">And [ek] labour[e] for thi love al my lif tyme,</l>
            <l n="6.027">In covenaunt that thow kepe Holy Kirke and myselve</l>
            <l n="6.028">Fro wastours and fro wikked men that this world destruyeth;</l>
            <l n="6.029">And go hunte hardiliche to hares and foxes,</l>
            <l n="6.030">To bores and to bukkes that breken down myne hegges;</l>
            <l n="6.031">And go affaite thi faucons wilde foweles to kille,</l>
            <l n="6.032">For thei cometh to my croft and croppeth my whete.'</l>
            <l n="6.033">Curteisly the knyght thanne co[nseyved] thise wordes:</l>
            <l n="6.034">"By my power, Piers, I plighte thee my trouthe</l>
            <l n="6.035">To fulfille this forward, though I fighte sholde;</l>
            <l n="6.036">Als longe as I lyve I shal thee mayntene.'</l>
            <l n="6.037">" Ye, and yet a point,' quod Piers, "I preye yow of moore:</l>
            <l n="6.038">Loke ye tene no tenaunt but Truthe wole assente;</l>
            <l n="6.039">And though ye mowe amercy hem, lat mercy be taxour</l>
            <l n="6.040">And mekenesse thi maister, maugree Medes chekes.</l>
            <l n="6.041">And though povere men profre yow presentes and yiftes,</l>
            <l n="6.042">Nyme it noght, an aventure thow mowe it noght deserve;</l>
            <l n="6.043">For thow shalt yelde it ayein at one yeres ende</l>
            <l n="6.044">In a ful perilous place--Purgatorie it hatte.</l>
            <l n="6.045">And mysbede noght thi bondemen--the bettre may thow spede;</l>
            <l n="6.046">Though he be thyn underlyng here, wel may happe in hevene</l>
            <l n="6.047">That he worth worthier set and with moore blisse:</l>
            <l n="6.047">
               <emph>   Amice, ascende superius.</emph>
            </l>
            <l n="6.048">For in charnel at chirche cherles ben yvel to knowe,</l>
            <l n="6.049">Or a knyght from a knave there--knowe this in thyn herte.</l>
            <l n="6.050">And that thow be trewe of thi tonge, and tales that thow hatie,</l>
            <l n="6.051">But if thei ben of wisdom or of wit, thi werkmen to chaste.</l>
            <l n="6.052">Hold with none harlotes ne here noght hir tales,</l>
            <l n="6.053">And namely at the mete swiche men eschuwe--</l>
            <l n="6.054">For it ben the develes disours, I do the to understonde.'</l>
            <l n="6.055">"I assente, by Seint Jame,' seide the knyght thanne,</l>
            <l n="6.056">"For to werche by thi wordes the while my lif dureth.'</l>
            <l n="6.057">"And I shal apparaille me,' quod Perkyn, "in pilgrymes wise</l>
            <l n="6.058">And wende with yow I wile til we fynde Truthe.'</l>
            <l n="6.059">[He] caste on [hise] clothes, yclouted and hole,</l>
            <l n="6.060">[Hise] cokeres and [hise] coffes for coId of [hise] nailes,</l>
            <l n="6.061">And [heng his] hoper at [his] hals in stede of a scryppe:</l>
            <l n="6.062">"A busshel of bred corn brynge me therinne,</l>
            <l n="6.063">For I wol sowe it myself, and sithenes wol I wende</l>
            <l n="6.064">To pilgrymage as palmeres doon, pardon for to have.</l>
            <l n="6.065">And whoso helpeth me to erie or sowen here er I wende,</l>
            <l n="6.066">Shal have leve, by Oure Lord, to lese here in hervest</l>
            <l n="6.067">And make hym murie thermyd, maugree whoso bigruccheth it.</l>
            <l n="6.068">And alle kynne crafty men that konne lyven in truthe,</l>
            <l n="6.069">I shal fynden hem fode that feithfulliche libbeth--</l>
            <l n="6.070">Save Jakke the Jogelour and Jonette of the Stuwes,</l>
            <l n="6.071">And Danyel the Dees-pleyere and Denote the Baude,</l>
            <l n="6.072">And Frere the Faitour, and folk of his ordre,</l>
            <l n="6.073">And Robin the Ribaudour, for hise rusty wordes.</l>
            <l n="6.074">Truthe tolde me ones and bad me telle it forth:</l>
            <l n="6.075">
               <emph>Deleantur de libro vivencium</emph>--I sholde noght dele with hem,</l>
            <l n="6.076">For Holy Chirche is hote, of hem no tithe to aske,</l>
            <l n="6.076">
               <emph>   Quia cum iustis non scribantur.</emph>
            </l>
            <l n="6.077">Thei ben ascaped good aventure--now God hem amende!'</l>
            <l n="6.078">Dame Werch-whan-tyme-is Piers wif highte;</l>
            <l n="6.079">His doughter highte Do-right-so-or-thi-dame-shal-thee-bete;</l>
            <l n="6.080">His sone highte Suffre-thi-Sovereyns-to-haven-hir-wille:</l>
            <l n="6.081">Deme-hem-noght-for-if-thow-doost-thow-shalt-it-deere-abugge;</l>
            <l n="6.082">Lat-God-yworthe-with-al-for-so-His-word-techeth.</l>
            <l n="6.083">"For now I am old and hoor and have of myn owene,</l>
            <l n="6.084">To penaunce and to pilgrimage I wol passe with thise othere;</l>
            <l n="6.085">Forthi I wole er I wende do write my biqueste.</l>
            <l n="6.086">In Dei nomine, Amen, I make it myselve.</l>
            <l n="6.087">' He shal have my soule that best hath deserved it,</l>
            <l n="6.088">And [defende it fro the fend], for so I bileve,</l>
            <l n="6.089">Til I come to hise acountes as my crede me telleth,</l>
            <l n="6.090">To have a relees and a remission--on that rental I leve.</l>
            <l n="6.091">"The kirke shal have my caroyne, and kepe my bones,</l>
            <l n="6.092">For of my corn and catel he craved the tithe.</l>
            <l n="6.093">I paide it hym prestly, for peril of my soule;</l>
            <l n="6.094">Forthi is he holden, I hope, to have me in his masse</l>
            <l n="6.095">And mengen me in his memorie amonges alle Cristene.</l>
            <l n="6.096">" My wif shal have of that I wan with truthe, and namoore,</l>
            <l n="6.097">And dele among my doughtres and my deere children;</l>
            <l n="6.098">For though I deye today, my dettes are quyte;</l>
            <l n="6.099">I bar hom that I borwed er I to bedde yede.</l>
            <l n="6.100">And with the residue and the remenaunt, by the Rode of Lukes!</l>
            <l n="6.101">I wol worshipe therwith Truthe by my lyve,</l>
            <l n="6.102">And ben His pilgrym atte plow for povere mennes sake.</l>
            <l n="6.103">My plowpote shal be my pikstaf, and picche atwo the rotes,</l>
            <l n="6.104">And helpe my cultour to kerve and clense the furwes.'</l>
            <l n="6.105">Now is Perkyn and thise pilgrimes to the plow faren.</l>
            <l n="6.106">To erie this half-acre holpen hym manye;</l>
            <l n="6.107">Dikeres and delveres digged up the balkes;</l>
            <l n="6.108">Therwith was Perkyn apayed and preised hem faste.</l>
            <l n="6.109">Othere werkmen ther were that wroghten ful yerne:</l>
            <l n="6.110">Ech man in his manere made hymself to doone,</l>
            <l n="6.111">And somme to plese Perkyn piked up the wedes.</l>
            <l n="6.112">At heigh prime Piers leet the plough stonde,</l>
            <l n="6.113">To oversen hem hymself; whoso best wroghte,</l>
            <l n="6.114">He sholde be hired therafter, whan hervest tyme come.</l>
            <l n="6.115">Thanne seten somme and songen atte nale,</l>
            <l n="6.116">And holpen ere this half acre with "How trol1y lolly!'</l>
            <l n="6.117">"Now, by the peril of my soule!' quod Piers al in pure tene,</l>
            <l n="6.118">"But ye arise the rather and rape yow to werche,</l>
            <l n="6.119">Shal no greyn that here groweth glade yow at nede,</l>
            <l n="6.120">And though ye deye for doel, the devel have that recche!'</l>
            <l n="6.121">Tho were faitours afered, and feyned hem blynde;</l>
            <l n="6.122">Somme leide hir legges aliry, as swiche losels konneth,</l>
            <l n="6.123">And made hir [pleynt] to Piers and preide hym of grace:</l>
            <l n="6.124">"For we have no lymes to laboure with, lord, ygraced be ye!</l>
            <l n="6.125">Ac we preie for yow, Piers, and for youre plowgh bothe,</l>
            <l n="6.126">That God of his grace youre greyn multiplie</l>
            <l n="6.127">And ye1de yow of youre almesse that ye yyve us here;</l>
            <l n="6.128">For we may neither swynke ne swete, swich siknesse us eyleth.'</l>
            <l n="6.129">If it be sooth.' quod Piers, "that ye seyn, I shal it soone aspie.</l>
            <l n="6.130">Ye ben wastours, I woot wel, and Truthe woot the sothe;</l>
            <l n="6.131">And I am his olde hyne and highte hym to warne</l>
            <l n="6.132">Whiche thei were in this world hise werkmen apeired.</l>
            <l n="6.133">Ye wasten that men wynnen with travaille and with tene;</l>
            <l n="6.134">Ac Truthe shal teche yow his teme to dryve,</l>
            <l n="6.135">Or ye shul eten barly breed and of the broke drynke;</l>
            <l n="6.136">But if he be blynd or brokelegged or bolted with irens,</l>
            <l n="6.137">He shal ete whete breed and [with myselve drynke]</l>
            <l n="6.138">Til God of his goodnesse garisoun] hym sende.</l>
            <l n="6.139">Ac ye myghte travaille as Truthe wolde and take mete and hyre</l>
            <l n="6.140">To kepe kyen in the feld, the corn fro the bestes,</l>
            <l n="6.141">Diken or delven or dyngen upon sheves,</l>
            <l n="6.142">Or helpe make morter or bere muk afeld.</l>
            <l n="6.143">In lecherie and losengerie ye lyven, and in sleuthe,</l>
            <l n="6.144">And al is thorugh suffraunce that vengeaunce yow ne taketh!</l>
            <l n="6.145">"Ac ancres and heremites that eten but at Nones</l>
            <l n="6.146">And na moore er morwe--myn almesse shul thei have,</l>
            <l n="6.147">And of my catel to cope hem with that han cloistres and chirches.</l>
            <l n="6.148">Ac Robert Renaboute shal [right] noght have of myne,</l>
            <l n="6.149">Ne postles, but thei preche konne and have power of the bisshop:</l>
            <l n="6.150">Thei shul have payn and potage and [put] hemself at ese--</l>
            <l n="6.151">For it is an unresonable Religion that hath right noght of certein.'</l>
            <l n="6.152">Thanne gan Wastour to wrathen hym and wolde have yfoughte,</l>
            <l n="6.153">And to Piers the Plowman he profrede his glove.</l>
            <l n="6.154">A Bretoner, a braggere, abosted Piers als</l>
            <l n="6.155">And bad hym go pissen with his plowgh, forpynede sherewe!</l>
            <l n="6.156">'Wiltow or neltow, we wol have oure wille</l>
            <l n="6.157">Of thi flour and of thi flesshe--fecche whanne us liketh,</l>
            <l n="6.158">And maken us murye thermyde, maugree thi chekes.'</l>
            <l n="6.159">Thanne Piers the Plowman pleyned hym to the knyghte</l>
            <l n="6.160">To kepen hym as covenaunt was fro cursede sherewes</l>
            <l n="6.161">And fro thise wastours wolveskynnes that maketh the world deere:</l>
            <l n="6.162">" For tho wasten and wynnen noght, and that [while ilke]</l>
            <l n="6.163">Worth nevere pIentee among the peple the while my plowgh liggeth.'</l>
            <l n="6.164">Curteisly the knyght thanne, as his kynde wolde,</l>
            <l n="6.165">Warnede Wastour and wissed hym bettre:</l>
            <l n="6.166">"Or thow shalt abigge by the lawe, by the ordre that I bere!'</l>
            <l n="6.167">" I was noght wont to werche,' quod Wastour, "and now wol I noght bigynne! '-</l>
            <l n="6.168">And leet light of the lawe, and lasse of the knyghte,</l>
            <l n="6.169">And sette Piers at a pese, and his plowgh bothe,</l>
            <l n="6.170">And manaced Piers and his men if thei mette eftsoone.</l>
            <l n="6.171">" Now, by the peril of my soule!' quod Piers, " I shal apeire yow alle'--</l>
            <l n="6.172">And houped after Hunger, that herde hym at the firste.</l>
            <l n="6.173">"Awreke me of thise wastours,' quod he, "that this world shendeth!'</l>
            <l n="6.174">Hunger in haste thoo hente Wastour by the mawe</l>
            <l n="6.175">And wrong hym so by the wombe that al watrede hise eighen.</l>
            <l n="6.176">He buffetted the Bretoner aboute the chekes</l>
            <l n="6.177">That he loked lik a lanterne al his lif after.</l>
            <l n="6.178">He bette hem so bothe, he brast ner hire guttes;</l>
            <l n="6.179">Ne hadde Piers with a pese loot- preyed [hym bileve],</l>
            <l n="6.180">They hadde be dolven bothe--ne deme thow noon oother.</l>
            <l n="6.181">"Suffre hem lyve,' he seide -and lat hem etc with hogges,</l>
            <l n="6.182">Or ellis benes and bren ybaken togideres.'</l>
            <l n="6.183">Faitours for fere herof flowen into bernes</l>
            <l n="6.184">And flapten on with flailes fro morwe til even,</l>
            <l n="6.185">That hunger was noght hardy on hem for to loke</l>
            <l n="6.186">For a potful of peses that Piers hadde ymaked.</l>
            <l n="6.187">An heep of herernytes henten hem spades</l>
            <l n="6.188">And kitten hir copes and courtepies hem maked.</l>
            <l n="6.189">And wente as werkmen with spades and with shoveles,</l>
            <l n="6.190">And dolven and dikeden to dryve awey Hunger.</l>
            <l n="6.191">Blynde and bedreden were bootned a thousand,</l>
            <l n="6.192">That seten to begge silver, soone were thei heeled ;</l>
            <l n="6.193">For that was bake for Bayard was boote for many hungry;</l>
            <l n="6.194">And many a beggere for benes buxum was to swynke,</l>
            <l n="6.195">And ech a povere man wel apaied to have pesen for his hyre,</l>
            <l n="6.196">And what Piers preide hem to do as prest as a sperhauk.</l>
            <l n="6.197">And [Piers was proud therof ], and putte hem to werke</l>
            <l n="6.198">And yaf hem mete as he myghte aforthe and mesurable hyre.</l>
            <l n="6.199">Thanne hadde Piers pite, and preide Hunger to wende</l>
            <l n="6.200">Hoom into his owene erd and holden hym there [evere]:</l>
            <l n="6.201">" For I am wel awroke of wastours thorugh thy myghte.</l>
            <l n="6.202">Ac I preie thee, er thow passe,' quod Piers to Hunger,</l>
            <l n="6.203">"Of beggeris and of bidderis what best be to doone?</l>
            <l n="6.204">For I woot wel, be thow went, thei wol werche ful ille;</l>
            <l n="6.205">Meschief it maketh thei be so meke nouthe,</l>
            <l n="6.206">And for defaute of hire foode this folk is at my wille.</l>
            <l n="6.207">[And] it are my blody bretheren, for God boughte us alle.</l>
            <l n="6.208">Truthe taughte me ones to loven hem ech one</l>
            <l n="6.209">And to helpen hem of alle thyng, ay as hem nedeth.</l>
            <l n="6.210">Now wolde I wite of thee, what were the beste,</l>
            <l n="6.211">And how I myghte amaistren hem and make hem to werche.'</l>
            <l n="6.212">" Here now,' quod Hunger, "and hoold it for a wisdom:</l>
            <l n="6.213">Bolde beggeris and bigge that mowe hir breed biswynke,</l>
            <l n="6.214">With houndes breed and horse breed hoold up hir hertes--</l>
            <l n="6.215">Aba[v]e hem with benes, for bollynge of hir wombe;</l>
            <l n="6.216">And if the gomes grucche, bidde hem go swynke,</l>
            <l n="6.217">And he shal soupe swetter whan he it hath deserved.</l>
            <l n="6.218">"Ac if thow fynde any freke that Fortune hath apeired</l>
            <l n="6.219">Or any manere false men, fonde thow swiche to knowe:</l>
            <l n="6.220">Conforte hem with thi catel for Cristes love of hevene;</l>
            <l n="6.221">Love hem and lene hem, for so Iawe of [kynde wolde]:</l>
            <l n="6.222">Alter alterius onlera portate.</l>
            <l n="6.223">And alle manere of men that thow myght aspie</l>
            <l n="6.224">That nedy ben [or naked, and nought han to spende,</l>
            <l n="6.225">Love hem and lakke hem noght--lat God take the vengeaunce;</l>
            <l n="6.226">Theigh thei doon yvele, lat thow God yworthe:</l>
            <l n="6.226">
               <emph> Michi vindictam et ego retribuam.</emph>
            </l>
            <l n="6.227">And if thow wilt be gracious to God, do as the Gospel techeth,</l>
            <l n="6.228">And bilove thee amonges lowe men--so shaltow lacche grace:</l>
            <l n="6.228">
               <emph> Facite vobis amicos de mammona iniquitatis.'</emph>
            </l>
            <l n="6.229">"I wolde noght greve God,' quod Piers, -for al the good on grounde!'</l>
            <l n="6.230">Mighte I synnelees do as thow seist?' seide Piers thanne.</l>
            <l n="6.231">"Ye, I bihote thee,' quod Hunger, "or ellis the Bible lieth</l>
            <l n="6.232">Go to Genesis the geaunt, the engendrour of us alle:</l>
            <l n="6.233">""In sudore and swynk thow shalt thi mete tilie,</l>
            <l n="6.234">And laboure for thi liflode,'' and so Oure Lord highte.</l>
            <l n="6.235">And Sapience seith the same--I seigh it in the Bible:</l>
            <l n="6.236">"" Piger pro frigore no feeld nolde tilie--</l>
            <l n="6.237">And therfore he shal begge and bidde, and no man bete his hunger.''</l>
            <l n="6.238">" Mathew with mannes face moutheth thise wordes--</l>
            <l n="6.239">That servus nequam hadde a mnam, and for he wolde noght chaffare,</l>
            <l n="6.240">He hadde maugree of his maister everemoore after;</l>
            <l n="6.241">And bynam hym his mnam for he ne wolde werche,</l>
            <l n="6.242">And yaf that mnam to hym that ten mnames hadde,</l>
            <l n="6.243">And with that he seide, that Holy Chirche it herde:</l>
            <l n="6.244">"" He that hath shal have and helpe there it nedeth;</l>
            <l n="6.245">And he that noght hath shal noght have, and no man hym helpe,</l>
            <l n="6.246">And that he weneth weI to have, I wole it hym bireve.''</l>
            <l n="6.247">" Kynde Wit wolde that ech a wight wroghte,</l>
            <l n="6.248">Or in [te]chynge or in [tell]ynge or travaillynge in preieres--</l>
            <l n="6.249">Contemplatif lif or Actif lif, Crist wolde men wroghte.</l>
            <l n="6.250">The Sauter seith in the psalme of <emph>Beat omnes</emph>,</l>
            <l n="6.251">The freke that fedeth hymself with his feithful labour,</l>
            <l n="6.252">He is blessed by the book in body and in soule:</l>
            <l n="6.252">
               <emph>Labores manuum tuarum &amp;c.'</emph>
            </l>
            <l n="6.253">" Yet I preie yow,' quod Fiers, <emph>"pur charite</emph>, and ye konne</l>
            <l n="6.254">Any leef of lechecraft, lere it me, my deere;</l>
            <l n="6.255">For some of my servaunts and myself bothe</l>
            <l n="6.256">Of al a wike werche noght, so oure wombe aketh.'</l>
            <l n="6.257">"I woot wel,' quod Hunger, "what siknesse yow eyleth;</l>
            <l n="6.258">Ye han manged over muche--that maketh yow grone.</l>
            <l n="6.259">Ac I hote thee,' quod Hunger, "as thow thyn hele wilnest,</l>
            <l n="6.260">That thow drynke no day er thow dyne somwhat.</l>
            <l n="6.261">Ete noght, I hote thee, er hunger thee take</l>
            <l n="6.262">And sende thee of his sauce to savore with thi lippes;</l>
            <l n="6.263">And keep som til soper tyme and sitte noght to longe;</l>
            <l n="6.264">Arys up er appetit have eten his fille.</l>
            <l n="6.265">Lat noght Sire Surfet sitten at thi borde--</l>
            <l n="6.266">Love hym noght, for he is lecherous and likerous of tonge,</l>
            <l n="6.267">And after many maner metes his mawe is afyngred.</l>
            <l n="6.268">"And if thow diete thee thus, I dar legge myn eris</l>
            <l n="6.269">That Phisik shal his furred hood for his fode selle,</l>
            <l n="6.270">And his cloke of Calabre with alle the knappes of golde,</l>
            <l n="6.271">And be fayn, by my feith, his phisik to lete,</l>
            <l n="6.272">And lerne to laboure with lond [lest] liflode [hym faille].</l>
            <l n="6.273">Ther aren mo [li]eres than leches--Lord hem amende!</l>
            <l n="6.274">They do men deye thorugh hir drynkes er destynee it wolde.'</l>
            <l n="6.275">" By Seint Poul,' quod Piers, "thise arn profitable wordes!</l>
            <l n="6.276">For this is a lovely lesson, Lord it thee foryelde!</l>
            <l n="6.277">Wend now, Hunger, whan thow wolt, that wel be thow evere.'</l>
            <l n="6.278">" I bihote God,' quod Hunger, " hennes ne wole I wende</l>
            <l n="6.279">[Er] I have dyned bi this day and ydronke bothe.'</l>
            <l n="6.280">" I have no peny,' quod Piers, "pulettes to bugge,</l>
            <l n="6.281">Neither gees ne grys, but two grene cheses,</l>
            <l n="6.282">A fewe cruddes and creme and [a cake of otes],</l>
            <l n="6.283">And two loves of benes and bran ybake for my fauntes.</l>
            <l n="6.284">And yet I seye, by my soule, I have no salt bacon</l>
            <l n="6.285">Ne no cokeney, by Crist, coloppes to maken!</l>
            <l n="6.286">Ac I have percile and porettes and manye [plaunte coles],</l>
            <l n="6.287">And ek a cow and a calf, and a cart mare</l>
            <l n="6.288">To drawe afeld my donge the while the droghte lasteth.</l>
            <l n="6.289">By this liflode we mote lyve til Lammesse tyme.</l>
            <l n="6.290">And by that I hope to have hervest in my crofte;</l>
            <l n="6.291">Thanne may I dighte thi dyner as me deere liketh.'</l>
            <l n="6.292">Al the povere peple tho pescoddes fetten;</l>
            <l n="6.293">Benes and baken apples thei broghte in hir lappes,</l>
            <l n="6.294">Chibolles and chervelles and ripe chiries manye,</l>
            <l n="6.295">And profrede Piers this present to plese with Hunger.</l>
            <l n="6.296">Al Hunger eet in haste and axed after moore.</l>
            <l n="6.297">Thanne povere folk for fere fedden Hunger yerne;</l>
            <l n="6.298">With grene poret and pesen to poisone hym thei thoghte!</l>
            <l n="6.299">By that it neghed neer hervest and newe corn cam to chepyng;</l>
            <l n="6.300">Thanne was folk fayn, and fedde Hunger with the beste--</l>
            <l n="6.301">With good ale, as Gloton taghte--and garte Hunger to slepe.</l>
            <l n="6.302">And tho wolde Wastour noght werche, but wandren aboute,</l>
            <l n="6.303">Ne no beggere ete breed that benes inne were,</l>
            <l n="6.304">But of coket and clermatyn or ellis of clene whete,</l>
            <l n="6.305">Ne noon halfpeny ale in none wise drynke,</l>
            <l n="6.306">But of the beste and of the brunneste that [brewesteres] selle.</l>
            <l n="6.307">Laborers that have no land to lyve on but hire handes</l>
            <l n="6.308">Deyned nought to dyne aday nyght-olde wortes;</l>
            <l n="6.309">May no peny ale hem paie, ne no pece of bacoun,</l>
            <l n="6.310">But if it be fressh flessh outher fissh fryed outher ybake--</l>
            <l n="6.311">And that chaud and plus chaud, for chillynge of hir mawe.</l>
            <l n="6.312">And but if he be heighliche hyred, ellis wole he chide--</l>
            <l n="6.313">And that he was werkman wroght wa[ri]e the tyme.</l>
            <l n="6.314">Ayeins Catons counseil comseth he to jangle:</l>
            <l n="6.314">
               <emph>Paupertatis onus pacienter ferre memento.</emph>
            </l>
            <l n="6.315">He greveth hym ageyn God and gruccheth ageyn Reson.</l>
            <l n="6.316">And thanne corseth he the Kyng and al his Counseil after</l>
            <l n="6.317">Swiche lawes to loke, laborers to greve.</l>
            <l n="6.318">Ac whiles Hunger was hir maister, ther wolde noon of hem chide,</l>
            <l n="6.319">Ne stryven ayeins his statut, so sterneliche he loked!</l>
            <l n="6.320">Ac I warne yow werkmen--wynneth whil ye mowe,</l>
            <l n="6.321">For Hunger hiderward hasteth hym faste!</l>
            <l n="6.322">He shal awake [thorugh] water, wastours to chaste,</l>
            <l n="6.323">Er fyve yer be fulfilled swich famyn shal aryse:</l>
            <l n="6.324">Thorugh flodes and thorugh foule wedres, fruytes shul faille--</l>
            <l n="6.325">And so seith Saturne and sent yow to warne:</l>
            <l n="6.326">Whan ye se the [mo]ne amys and two monkes heddes,</l>
            <l n="6.327">And a mayde have the maistrie, and multiplie by eighte,</l>
            <l n="6.328">Thanne shal deeth withdrawe and derthe be justice,</l>
            <l n="6.329">And Dawe the Dykere deye for hunger--</l>
            <l n="6.330">But if God of his goodnesse graunte us a trewe.</l>
         </div>
         <div n="7">
            <l n="7.001">Treuthe herde telle herof, and to Piers sente</l>
            <l n="7.002">To taken his teme and tilien the erthe,</l>
            <l n="7.003">And purchaced hym <emph>a pardoun a pena et a culpa</emph>
            </l>
            <l n="7.004">For hym and for hyse heirs for ever oore after-</l>
            <l n="7.005">And bad hym holde hym at home and erien hise Ieyes,</l>
            <l n="7.006">And alle that holpen hym to erye, to sette or to sowe,</l>
            <l n="7.007">or any [man]er mestier that myghte Piers availe--</l>
            <l n="7.008">Pardon with Piers Plowman Truthe hath ygraunted.</l>
            <l n="7.009">Kynges and knyghtes that kepen Holy Chirche</l>
            <l n="7.010">And rightfully in remes rulen the peple,</l>
            <l n="7.011">Han pardon thorugh purgatorie to passen ful lightly,</l>
            <l n="7.012">With patriarkes and prophetes in paradis to be felawe.</l>
            <l n="7.013">Bysshopes yblessed, if thei ben as thei sholde</l>
            <l n="7.014">Legistres of bothe lawes, the lewed therwith to preche,</l>
            <l n="7.015">And in as muche as thei mowe amenden alle synfulle,</l>
            <l n="7.016">Arn peres with the Apostles--this pardon Piers sheweth--</l>
            <l n="7.017">And at the day of dome at the heighe deys to sitte.</l>
            <l n="7.018">Marchaunts in the margyne hadde manye yeres,</l>
            <l n="7.019">Ac noon <emph>A pena et a culpa</emph> the Pope nolde hem graunte.</l>
            <l n="7.020">For thei holde noght hir halidayes as Holy Chirche techeth,</l>
            <l n="7.021">And for thei swere 'by hir soule' and -so God moste hem helpe'</l>
            <l n="7.022">Ayein clene Conseience, hir catel to selle.</l>
            <l n="7.023">Ac under his secret seel Truthe sente hem a lettre,</l>
            <l n="7.024">[And bad hem] buggen boldely what hem best liked</l>
            <l n="7.025">And sithenes selle it ayein and save the wynnyng,</l>
            <l n="7.026">And amende mesondieux thermyd and myseise folk helpe;</l>
            <l n="7.027">And wikkede weyes wightly amende,</l>
            <l n="7.028">And do boote to brugges that tobroke were;</l>
            <l n="7.029">Marien maydenes or maken hem nonnes;</l>
            <l n="7.030">Povere peple and prisons fynden hem hir foode,</l>
            <l n="7.031">And sette soolers to scole or to som othere craftes;</l>
            <l n="7.032">Releve Religion and renten hem bettre.</l>
            <l n="7.033">"And I shal sende yow myselve Seynt Michel myn angel,</l>
            <l n="7.034">That no devel shal yow dere ne [in youre deying fere yow],</l>
            <l n="7.035">And witen yow fro wanhope, if ye wol thus werche,</l>
            <l n="7.036">And sende youre soules in saufte to my Seintes in joye.'</l>
            <l n="7.037">Thanne were marchaunts murie--manye wepten for joye-</l>
            <l n="7.038">And preiseden Piers the Plowman, that purchaced this bulle.</l>
            <l n="7.039">Men of lawe leest pardon hadde that pleteden for mede,</l>
            <l n="7.040">For the Sauter saveth hem noght, swiche as take yiftes,</l>
            <l n="7.041">And nameliche of innocents that noon yvel ne konneth:</l>
            <l n="7.041">
               <emph>  Super innocentem munera non accipies.</emph>
            </l>
            <l n="7.042">Pledours sholde peynen hem to plede for swiche and helpe;</l>
            <l n="7.043">Princes and prelates sholde paie for hire travaille:</l>
            <l n="7.043">
               <emph>  A regibus et principibus erit merces eorum.</emph>
            </l>
            <l n="7.044">Ac many a justice and jurour wolde for Johan do moore</l>
            <l n="7.045">Than pro Deipietate--leve thow noon oother!</l>
            <l n="7.046">Ac he that spendeth his speche and speketh for the povere</l>
            <l n="7.047">That is innocent and nedy and no man apeireth,</l>
            <l n="7.048">Conforteth hym in that caas, coveit[eth noght hise] yiftes,</l>
            <l n="7.049">And [for Oure Lordes love lawe for hym sheweth]--</l>
            <l n="7.050">Shal no devel at his deeth day deren hym a myte</l>
            <l n="7.051">That he ne worth saaf and his soule, the Sauter bereth witnesse:</l>
            <l n="7.051">
               <emph>  Domine, quis habitubit in tubernuculo tuo ?</emph>
            </l>
            <l n="7.052">Ac to bugge water, ne wynd, ne wit, ne fir the ferthe--</l>
            <l n="7.053">Thise foure the Fader of Hevene made to this foold in commune:</l>
            <l n="7.054">Thise ben Truthes tresores trewe folk to helpe,</l>
            <l n="7.055">That nevere shul wex ne wanye withouten God hymselve.</l>
            <l n="7.056">Whan thei drawen on to the deth, and indulgences wolde have,</l>
            <l n="7.057">His pardon is ful petit at his partyng hennes</l>
            <l n="7.058">That any mede of mene men for hir motyng taketh.</l>
            <l n="7.059">Ye legistres and lawieres, [if I lye witeth Mathew]:</l>
            <l n="7.059">
               <emph>  Quodcumque vultis utfaciant vobis homines, fucite eis.</emph>
            </l>
            <l n="7.060">Alle libbynge laborers that lyven with hir hondes,</l>
            <l n="7.061">That treweliche taken and treweliche wynnen,</l>
            <l n="7.062">And lyven in love and in lawe, for hir lowe herte</l>
            <l n="7.063">Haveth the same absolucion that sent was to Piers.</l>
            <l n="7.064">Beggeres and bidderes beth noght in the bulle</l>
            <l n="7.065">But if the suggestion be sooth that shapeth hem to begge:</l>
            <l n="7.066">For he that beggeth or bit, but it he have nede,</l>
            <l n="7.067">He is fals with the feend and defraudeth the nedy,</l>
            <l n="7.068">And also gileth the gyvere ageynes his wille;</l>
            <l n="7.069">For if he wiste he were noght nedy he wolde [that yyve]</l>
            <l n="7.070">Another that were moore nedy than he--so the nedieste sholde be holpe.</l>
            <l n="7.071">Caton kenneth me thus, and the Clerc of the Stories:</l>
            <l n="7.072">Cui des, videto is Catons techyng;</l>
            <l n="7.073">And in the Stories he techeth to bistowe thyn almesse:</l>
            <l n="7.073">
               <emph>  Sit elemosina tua in manu tua donec studes cui des.</emph>
            </l>
            <l n="7.074">Ac Gregory was a good man, and bad us gyven alle</l>
            <l n="7.075">That asketh for His love that us al leneth:</l>
            <l n="7.075">
               <emph>Non eligas cui miserearis, ne forte pretereaf ittum qui meretur</emph>
            </l>
            <l n="7.075">
               <emph> accipere; quia incerum est pro quo Deo magis placeas.</emph>
            </l>
            <l n="7.076">For wite ye nevere who is worthi - ac God woot who hath nede.</l>
            <l n="7.077">In hym that taketh is the trecherie, if any treson walke -</l>
            <l n="7.078">For he that yeveth, yeldeth, and yarketh hym to reste,</l>
            <l n="7.079">And he that biddeth, borweth, and bryngeth hymself in dette.</l>
            <l n="7.080">For beggeres borwen everemo, and hir borgh is God Almyghty-</l>
            <l n="7.081">To yelden hem that yeveth hem, and yet usure moore:</l>
            <l n="7.081">
               <emph> Quare noon dedisti pecuniam mean ad mensam, ut</emph>
            </l>
            <l n="7.081">
               <emph> ego enioens cum usuris exegissem utique illam?</emph>
            </l>
            <l n="7.082">Forthi biddeth noght, ye beggeres, but if ye have gret nede.</l>
            <l n="7.083">For whoso hath to buggen hym breed - the Book bereth witnesse-</l>
            <l n="7.084">He hath ynough that hath breed ynough, though he have noght ellis:</l>
            <l n="7.084">
               <emph>Satis dives est qui non indiget pane.</emph>
            </l>
            <l n="7.085">Lat usage be your solas of seintes lyves redyng;</l>
            <l n="7.086">The Book banneth beggerie, and blameth hem in this manere:</l>
            <l n="7.086">
               <emph> Iuniou fui etenim senui, et non vidi iustum derelictum nec</emph>
            </l>
            <l n="7.086">
               <emph> semen eius querens panem.</emph>
            </l>
            <l n="7.087">For [thei] lyve in no love, ne no lawe holde:</l>
            <l n="7.088">[Thei] ne wedde no womman that [thei] with deele,</l>
            <l n="7.090">But as wilde bestes with "wehee" worthen uppe and werchen,</l>
            <l n="7.091">And bryngen forth barnes that bastardes men calleth.</l>
            <l n="7.092">Or the bak or som soon their breketh in his youthe,</l>
            <l n="7.093">And goon [and] faiten with hire fauntes for everemoore after.</l>
            <l n="7.094">Ther is moore mysshapen amonges thise beggeres</l>
            <l n="7.095">Than of alle [othere] manere men that on this moolde walketh.</l>
            <l n="7.096">Tho that lyve thus hir lif mowe lothe the tyme</l>
            <l n="7.097">That evere he was man wroght, whan he shal hennes fare.</l>
            <l n="7.098">Ac olde men and hore that helplees ben of strengthe,</l>
            <l n="7.099">And wommen with childe that werche ne mowe,</l>
            <l n="7.100">Blynde and bedreden and broken hire membres,</l>
            <l n="7.101">That taken this myschief mekeliche, as mesels and othere,</l>
            <l n="7.102">Han as pleyn pardon as the Plowman hymselve.</l>
            <l n="7.103">For Iove of hir lowe hertes Oure Lord hath hem graunted</l>
            <l n="7.104">Hir penaunce and hir Purgatorie upon this [pure] erthe.</l>
            <l n="7.105">" Piers,' quod a preest thoo, " thi pardon moste I rede;</l>
            <l n="7.106">For I shal construe ech clause and kenne it thee on Englissh.'</l>
            <l n="7.107">And Piers at his preiere the pardon unfoldeth--</l>
            <l n="7.108">And I bihynde hem bothe biheld al the bull</l>
            <l n="7.109">In two lynes it lay, and noght a le[ttre] moore,</l>
            <l n="7.110">And was writen right thus in witnesse of truthe:</l>
            <l n="7.110">
               <emph>Et qui bona egerunt ibunt in vitam eternam.</emph>
            </l>
            <l n="7.110">
               <emph>Qui vero mala, in ignem eternum.</emph>
            </l>
            <l n="7.111">" Peter! ' quod the preest thoo, " I kan no pardon fynde</l>
            <l n="7.112">But "-Do wel and have wel. and God shal have thi soule,'</l>
            <l n="7.113">And " Do yvel and have yvel, and hope thow noon oother</l>
            <l n="7.114">That after thi deeth day the devel shal have thi soule!'</l>
            <l n="7.115">And Piers for pure tene pulled it atweyne</l>
            <l n="7.116">And seide, - Si ambulavero in medio umbre mortis</l>
            <l n="7.117">Non timebo mala, quoniam tu mecum es.</l>
            <l n="7.118">"I shal cessen of my sowyng,' quod Piers, "and swynke noght so harde,</l>
            <l n="7.119">Ne aboute my bely joye so bisy be na moore;</l>
            <l n="7.120">Of preieres and of penaunce my plough shal ben herafter,</l>
            <l n="7.121">And wepen whan I sholde slepe, though whete breed me faille.</l>
            <l n="7.122">"The prophete his payn eet in penaunce and in sorwe,</l>
            <l n="7.123">By that the Sauter seith--so dide othere manye.</l>
            <l n="7.124">That loveth God lelly, his lifiode is ful esy:</l>
            <l n="7.124">
               <emph>Fuerunt michi lacrime mee panes die ac nocte.</emph>
            </l>
            <l n="7.125">"And but if Luc lye, he lereth us by foweles</l>
            <l n="7.126">We sholde noght be to bisy aboute the worldes blisse:</l>
            <l n="7.127">Ne soliciti sitis, he seith in the Gospel</l>
            <l n="7.128">And sheweth us by ensamples us selve to wisse.</l>
            <l n="7.129">The foweles in the feld, who fynt hem mete at wynter?</l>
            <l n="7.130">Have thei no gerner to go to, but God fynt hem alle.'</l>
            <l n="7.131">"What!' quod the preest to Perkyn, "Peter! as me thynketh,</l>
            <l n="7.132">Thow art lettred a litel--who lerned thee on boke?'</l>
            <l n="7.133">"Abstynence the Abbesse,' quod Piers, -myn a.b.c. me taughte,</l>
            <l n="7.134">And Conscience cam afterward and kenned me muche moore.'</l>
            <l n="7.135">" Were thow a preest, Piers,' quod he, " thow myghtest preche where thow   sh</l>
            <l n="7.136">As divinour in divinite, with Dixit insipiens to thi teme.'</l>
            <l n="7.137">" Lewed lorel!' quod Piers, "litel lokestow on the Bible;</l>
            <l n="7.138">On Salomons sawes selden thow biholdest--</l>
            <l n="7.138">
               <emph>Eice derisores et iurgia cum eis ne crescant &amp;c.'</emph>
            </l>
            <l n="7.139">The preest and Perkyn apposeden either oother--</l>
            <l n="7.140">And I thorugh hir wordes awook, and waited aboute,</l>
            <l n="7.141">And seigh the sonne in the south sitte that tyme.</l>
            <l n="7.142">Metelees and moneilees on Malverne hulles,</l>
            <l n="7.143">Musynge on this metels a my[le] wey ich yede.</l>
            <l n="7.144">Many tyme this metels hath maked me to studie</l>
            <l n="7.145">Of that I seigh slepynge--if it so be myghte;</l>
            <l n="7.146">And for Piers the Plowman ful pencif in herte,</l>
            <l n="7.147">And which a pardon Piers hadde, al the peple to conforte,</l>
            <l n="7.148">And how the preest inpugned it with two propre wordes.</l>
            <l n="7.149">Ac I have no savour in songewarie, for I se it ofte faille;</l>
            <l n="7.150">Caton and canonistres counseillen us to leve</l>
            <l n="7.151">To sette sadnesse in songewarie--for <emph>sompnia ne cures.</emph>
            </l>
            <l n="7.152">Ac for the book Bible bereth witnesse</l>
            <l n="7.153">How Daniel divined the dremes of a kyng</l>
            <l n="7.154">That was Nabugodonosor nempned of clerkes . . .</l>
            <l n="7.155">Daniel seide, "Sire Kyng, thi dremels bitokneth</l>
            <l n="7.156">That unkouthe knyghtes shul come thi kyngdom to cleyme;</l>
            <l n="7.157">Amonges lower lordes thi lond shal be departed.'</l>
            <l n="7.158">And as Daniel divined, in dede it fel after:</l>
            <l n="7.159">The kyng lees his lordshipe, and lower men it hadde.</l>
            <l n="7.160">And Joseph mette merveillously how the moone and the sonne</l>
            <l n="7.161">And the ellevene sterres hailsed hym alle.</l>
            <l n="7.162">Thanne Jacob jugged Josephes swevene :</l>
            <l n="7.163">" <emph>Beau fiz,'</emph> quod his fader, " for defaute we shullen--</l>
            <l n="7.164">I myself and my sones--seche thee for nede.'</l>
            <l n="7.165">It bifel as his fader seide, in Pharaoes tyme,</l>
            <l n="7.166">That Joseph was Justice Egipte to loke:</l>
            <l n="7.167">It bifel as his fader tolde--hise frendes there hym soughte.</l>
            <l n="7.168">Al this maketh me on metels to thynke--</l>
            <l n="7.169">And how the preest preved no pardon to Dowel,</l>
            <l n="7.170">And demed that Dowel indulgences passed,</l>
            <l n="7.171">Biennals and triennals and bisshopes lettres,</l>
            <l n="7.172">And how Dowel at the Day of Dome is digneliche underfongen,</l>
            <l n="7.173">And passeth al the pardon of Seint Petres cherche.</l>
            <l n="7.174">Now hath the Pope power pardon to graunte</l>
            <l n="7.175">The peple, withouten penaunce to ja into [joye];</l>
            <l n="7.176">This is [a leef of] oure bileve, as lettred men us techeth:</l>
            <l n="7.176">
               <emph>Quodcumque ligaveris super terram erit ligatum et in celis &amp;c.</emph>
            </l>
            <l n="7.177">And so leve leelly (Lord forbede ellis!)</l>
            <l n="7.178">That pardon and penaunce and preieres doon save</l>
            <l n="7.179">Soules that have synned seven sithes dedly.</l>
            <l n="7.180">Ac to trust on thise triennals--trewely, me thynketh,</l>
            <l n="7.181">It is noght so siker for the soule, certes, as is Dowel.</l>
            <l n="7.182">Forthi I rede yow renkes that riche ben on this erthe,</l>
            <l n="7.183">Upon trust of youre tresor triennals to have,</l>
            <l n="7.184">Be ye never the bolder to breke the ten hestes;</l>
            <l n="7.185">And namely ye maistres, meires and jugges,</l>
            <l n="7.186">That have the welthe of this world and wise men ben holden,</l>
            <l n="7.187">To purchace yow pardon and the Popes bulles.</l>
            <l n="7.188">At the dredful dome, whan dede shulle arise</l>
            <l n="7.189">And comen alle bifore Crist acountes to yelde--</l>
            <l n="7.190">How thow laddest thi lif here and hise lawes keptest,</l>
            <l n="7.191">And how thow didest day by day the doom wole reherce.</l>
            <l n="7.192">A pokeful of pardon there, ne provincials lettres,</l>
            <l n="7.193">Theigh ye be founde in the fraternite of alle the foure ordres</l>
            <l n="7.194">And have indulgences doublefold--but Dowel yow helpe,</l>
            <l n="7.195">I sette youre patentes and youre pardon at one pies hele!</l>
            <l n="7.196">Forthi I counseille alle Cristene to crie God mercy,</l>
            <l n="7.197">And Marie his moder be oure meene bitwene,</l>
            <l n="7.198">That God gyve us grace here, er we go hennes,</l>
            <l n="7.199">Swiche werkes to werche, while we ben here,</l>
            <l n="7.200">That after oure deth day, Dowel reherce</l>
            <l n="7.201">At the day of dome, we dide as he highte.</l>
         </div>
         <div n="8">
            <l n="8.001">Thus yrobed in russet I romed aboute</l>
            <l n="8.002">Al a somer seson for to seke Dowel,</l>
            <l n="8.003">And frayned ful ofte of folk that I mette</l>
            <l n="8.004">If any wight wiste wher Dowel was at inne,</l>
            <l n="8.005">And what man he myghte be of many man I asked.</l>
            <l n="8.006">Was nevere wight as I wente that me wisse kouthe</l>
            <l n="8.007">Where this leode lenged, lasse ne moore--</l>
            <l n="8.008">Til it bifel on a Friday two freres I mette,</l>
            <l n="8.009">Maistres of the Menours, men of grete witte.</l>
            <l n="8.010">I hailsed hem hendely, as I hadde ylerned,</l>
            <l n="8.011">And preide hem, <emph>pur churite</emph>, er thei passed ferther,</l>
            <l n="8.012">If they knewe any contree or costes [aboute]</l>
            <l n="8.013">Where that Dowel dwelieth--"Dooth me to witene;</l>
            <l n="8.014">For [ye] be men of this moolde that moost wide walken,</l>
            <l n="8.015">And knowen contrees and courtes and many kynnes places--</l>
            <l n="8.016">Bothe princes paleises and povere mennes cotes,</l>
            <l n="8.017">And Dowel and Do-yvele, wher thei dwelle bothe.'</l>
            <l n="8.018">"[Marie!]', quod the Menours, " [amonges us he dwelleth],</l>
            <l n="8.019">And evere hath, as I hope, and evere shal herafter.'</l>
            <l n="8.020">
               <emph>"Contra!'</emph> quod I as a clerc, and comsed to disputen,</l>
            <l n="8.021">And seide, <emph>"Soothly, Sepcies in die cadit iustus.</emph>
            </l>
            <l n="8.022">Sevene sithes, seith the Book, synneth the rightfulle,</l>
            <l n="8.023">And whoso synneth,' I seide, " [certes] dooth yvele, as me thynketh,</l>
            <l n="8.024">And Dowel and Do-yvele mowe noght dwelle togideres.</l>
            <l n="8.025">Ergo he nys noght alwey at hoom amonges yow freres:</l>
            <l n="8.026">He is outhemhile elliswhere to wisse the peple.'</l>
            <l n="8.027">" I shal seye thee, my sone,' seide the frere thanne,</l>
            <l n="8.028">"How Seven sithes the sadde man synneth on the day.</l>
            <l n="8.029">By a forbisne,' quod the frere, "I shal thee faire shewe.</l>
            <l n="8.030">"Lat brynge a man in a boot amydde a brode watre:</l>
            <l n="8.031">The wynd and the water and the [waggyng of the boot]</l>
            <l n="8.032">Maketh the man many tyme to falle and to stonde.</l>
            <l n="8.033">For stonde he never so stif, he stumbleth if he meve--</l>
            <l n="8.034">Ac yet is he saaf and sound, and so hym bihoveth;</l>
            <l n="8.035">For if he ne arise the rather and raughte to the steere,</l>
            <l n="8.036">The wynd wolde with the water the boot overthrowe,</l>
            <l n="8.037">And thanne were his lif lost thorugh lachesse of hymselve.</l>
            <l n="8.038">" Right thus it fareth,' quod the frere, " by folk here on erthe.</l>
            <l n="8.039">The water is Iikned to the world, that wanyeth and wexeth;</l>
            <l n="8.040">The goodes of this grounde arn lik the grete wawes</l>
            <l n="8.041">That as wyndes and wedres walweth aboute;</l>
            <l n="8.042">The boot is likned to oure body that brotel is of kynde,</l>
            <l n="8.043">That thorugh the fend and the flessh and the frele worlde</l>
            <l n="8.044">Synneth the sadde man [seven sithes a day].</l>
            <l n="8.045">"Ac dedly synne doth he noght, for Dowel hym kepeth,</l>
            <l n="8.046">And that is charite the champion, chief help ayein synne;</l>
            <l n="8.047">For he strengtheth man to stonde, and steereth mannes soule</l>
            <l n="8.048">That, though thi body bowe as boot dooth in the watre,</l>
            <l n="8.049">Ay is thi soule saaf but thow thiselve wole</l>
            <l n="8.050">Folwe thi flessh and the fend after-</l>
            <l n="8.051">Do a deedly synne and drenche so thiselve.</l>
            <l n="8.052">God wole suffre wel thi sleuthe, if thiself liketh;</l>
            <l n="8.053">For he yaf thee to yeresyyve to yeme wel thiselve--</l>
            <l n="8.054">And that is wit and free will, to every wight a porcion,</l>
            <l n="8.055">To fleynge foweles, to fisshes and to beestes;</l>
            <l n="8.056">Ac man hath moost therof, and moost is to blame</l>
            <l n="8.057">But if he werche wel therwith, as Dowel hym techeth.'</l>
            <l n="8.058">I have no kynde knowyng,' quod I, "to conceyve alle thi wordes,</l>
            <l n="8.059">Ac if I may lyve and loke, I shal go lerne bettre.'</l>
            <l n="8.060">"I bikenne thee Crist,' quod he, that on the cros deyde.'</l>
            <l n="8.061">And I seide, -The same save yow fro myschaunce,</l>
            <l n="8.062">And yyve yow grace on this grounde goode men to worthe!'</l>
            <l n="8.063">And thus I wente widewher, walkyng myn one,</l>
            <l n="8.064">By a wilde wildernesse, and by a wodes side;</l>
            <l n="8.065">Blisse of the briddes abide me made,</l>
            <l n="8.066">And under a lynde upon a launde lened I a stounde</l>
            <l n="8.067">To lythe the layes tho lovely foweles made.</l>
            <l n="8.068">Murthe of hire mouthes made me ther to slepe;</l>
            <l n="8.069">The merveillouseste meteIs mette me thanne</l>
            <l n="8.070">That ever dremed [dr]ight in [doute], as I wene.</l>
            <l n="8.071">A muche man, as me thoughte, lik to myselve,</l>
            <l n="8.072">Cam and called me by my kynde name.</l>
            <l n="8.073">" What art thow?' quod I tho, " that thow my name knowest?'</l>
            <l n="8.074">"That thow woost wel,' quod he, "and no wight bettre.'</l>
            <l n="8.075">"Woot I,' [quod I, "who art thow?'] "Thought,' seide he thanne.</l>
            <l n="8.076">"I have sued thee this seven yeer; seye thow me no rather?'</l>
            <l n="8.077">"Art thow Thought?' quod I, "thoo thow koudest me wisse</l>
            <l n="8.078">Where that Dowel dwelleth, and do me to knowe.'</l>
            <l n="8.079">"Dowel,' quod he, "and Dobet and Dobest the thridde</l>
            <l n="8.080">Arn thre faire vertues, and ben noght fer to fynde.</l>
            <l n="8.081">Whoso is trewe of his tunge and of his two handes,</l>
            <l n="8.082">And thorugh his labour or thorugh his land his liflode wynneth,</l>
            <l n="8.083">And is trusty of his tailende, taketh but his owene,</l>
            <l n="8.084">And is noght dronkelewe ne dedeynous--Dowel hym folweth.</l>
            <l n="8.085">"Dobet dooth right thus, ac he dooth muche moore;</l>
            <l n="8.086">He is as lowe as a lomb and lovelich of speche,</l>
            <l n="8.087">And helpeth alle men after that hem nedeth.</l>
            <l n="8.088">The bagges and the bigirdles, he hath tobroke hem alle</l>
            <l n="8.089">That the Erl Avarous heeld, and hise heires;</l>
            <l n="8.090">And with Mammonaes moneie he hath maad hym frendes,</l>
            <l n="8.091">And is ronne into Religion, and hath rendred the Bible,</l>
            <l n="8.092">And precheth to the peple Seint Poules wordes--</l>
            <l n="8.093">Libenter suffertis insipientes cum sitis ipsi sapientes.</l>
            <l n="8.094">[Ye wise], suffreth the unwise with yow to libbe,</l>
            <l n="8.095">And with glad wille dooth hem good, for so God yow hoteth.</l>
            <l n="8.096">"Dobest is above bothe and bereth a bisshopes cro[c]e,</l>
            <l n="8.097">is hoked on that oon ende to halie men fro helle.</l>
            <l n="8.098">A pik is on that potente, to pulte adown the wikked</l>
            <l n="8.099">That waiten any wikkednesse Dowel to tene.</l>
            <l n="8.100">And Dowel and Dobet amonges hem ordeyned</l>
            <l n="8.101">To crowne oon to be kyng to [kepen] hem bothe,</l>
            <l n="8.102">That if Dowel or Dobet dide ayein Dobest,</l>
            <l n="8.103">Thanne shal the kyng come and casten hem in irens,</l>
            <l n="8.104">And but if Dobest bede for hem, thei to be ther for evere.</l>
            <l n="8.105">Thus Dowel and Dobet and Dobest the thridde</l>
            <l n="8.106">Crowned oon to be kyng to kepen hem alle</l>
            <l n="8.107">And rule the reme by [rede of hire] wittes,</l>
            <l n="8.108">And ootherwise [ne ellis noght], but as thei thre assented.'</l>
            <l n="8.109">I thonked Thoght tho that he me [so] taughte.</l>
            <l n="8.110">"Ac yet savoreth me noght thi seying, so me Crist helpe!</l>
            <l n="8.111">For more kynde knowynge I coveite to lerne--</l>
            <l n="8.112">How Dowel, Dobet and Dobest doon among the peple.'</l>
            <l n="8.113">"But Wit konne wisse thee.' quod Thoght, " where tho thre dwelle;</l>
            <l n="8.114">Ellis [n]oot I noon that kan, that now is alyve.'</l>
            <l n="8.115">Thoght and I thus thre daies we yeden</l>
            <l n="8.116">Disputyng upon Dowel day after oother--</l>
            <l n="8.117">And er we war were, with Wit gonne we mete.</l>
            <l n="8.118">He was long and lene, lik to noon oother;</l>
            <l n="8.119">Was no pride on his apparaille, ne poverte neither;</l>
            <l n="8.120">Sad of his semblaunt and of [a] softe [speche].</l>
            <l n="8.121">I dorste meve no matere to maken hym to jangle</l>
            <l n="8.122">But as I bad Thoght thoo be mene bitwene</l>
            <l n="8.123">And pute forth som purpos to preven hise wittes,</l>
            <l n="8.124">What was Dowel fro Dobet, and Dobest from hem bothe.</l>
            <l n="8.125">Thanne Thoght in that tyme seide thise wordes:</l>
            <l n="8.126">" Wher Dowel and Dobet and Dobest ben in londe</l>
            <l n="8.127">Here is Wil wolde wite if Wit koude teche;</l>
            <l n="8.128">And wheither he be man or no manthis man wolde as</l>
            <l n="8.129">And werchen as thei thre wolde--this is his entente.'</l>
         </div>
         <div n="9">
            <l n="9.001">"Sire Dowel dwelleth,' quod Wit, "noght a day hennes</l>
            <l n="9.002">In a castel that Kynde made of foure kynnes thynges.</l>
            <l n="9.003">Of erthe and eyr is it maad, medled togideres,</l>
            <l n="9.004">With wynd and with water wittily enjoyned.</l>
            <l n="9.005">Kynde hath closed therinne craftily withalle</l>
            <l n="9.006">A lemman that he loveth lik to hymselve.</l>
            <l n="9.007">
               <emph>Anima</emph> she hatte; [to hir hath envye]</l>
            <l n="9.008">A proud prikere of Fraunce, <emph>Princeps huius mundi</emph>,</l>
            <l n="9.009">And wolde wynne hire awey with wiles and he myghte.</l>
            <l n="9.010">"Ac Kynde knoweth this wel and kepeth hire the bettre,</l>
            <l n="9.011">And hath doon hire with Sire Dowel, Duc of thise marches.</l>
            <l n="9.012">Dobet is hire damyselle, Sire Doweles doughter,</l>
            <l n="9.013">To serven this Iady leelly bothe late and rathe.</l>
            <l n="9.014">Dobest is above bothe, a bisshopes peere;</l>
            <l n="9.015">That he bit moot be do--he [bidd]eth hem alle.</l>
            <l n="9.016">[By his leryng] is lad [that lady Anima].</l>
            <l n="9.017">"Ac the Constable of that castel, that kepeth [hem alle],</l>
            <l n="9.018">Is a wis knyght withal1e--Sire 1nwit he hatte,</l>
            <l n="9.019">And hath fyve faire sones by his firste wyve:</l>
            <l n="9.020">Sire Se-wel, and Sey-wel, and Here-wel the hende,</l>
            <l n="9.021">Sire Werch-wel-with-thyn-hand, a wight man of strengthe,</l>
            <l n="9.022">And Sire Godefray Go-wel--grete lordes [alle].</l>
            <l n="9.023">Thise sixe ben set to save this lady <emph>Anima</emph>
            </l>
            <l n="9.024">Til Kynde come or sende to kepen hire hymselve.'</l>
            <l n="9.025">"What kynnes thyng is Kynde?' quod, "kanstow me telle?'</l>
            <l n="9.026">" Kynde,' quod Wit, "is creatour of alle kynnes thynges,</l>
            <l n="9.027">Fader and formour of al that evere was maked--</l>
            <l n="9.028">And that is the grete God that gynnyng hadde nevere,</l>
            <l n="9.029">Lord of lif and of light, of lisse and of peyne.</l>
            <l n="9.030">Aungeles and alle thyng arn at his wille,</l>
            <l n="9.031">Ac man is hym moost lik of marc and of shape.</l>
            <l n="9.032">For thorugh the word that he [warp] woxen forth beestes:</l>
            <l n="9.032">
               <emph>   Dixit et facta sunt.</emph>
            </l>
            <l n="9.033">"A[c] he made man [moost] li[k] to hymself,</l>
            <l n="9.034">And Eve of his ryb bon withouten any mene.</l>
            <l n="9.035">For he was synguler hymself and seide Eaciamus--</l>
            <l n="9.036">As who seith, "" Moore moot herto than my word oone:</l>
            <l n="9.037">My myght moot helpe now with my speche.''</l>
            <l n="9.038">Right as a lord sholde make lettres, and hym lakked [no] parchemyn,</l>
            <l n="9.039">Though he [wiste] write never so wel, if he hadde no penne,</l>
            <l n="9.040">The lettre, for al the lordshipe, I leve were nevere ymaked!</l>
            <l n="9.041">"And so it semeth [there he seide, as the Bible telleth,</l>
            <l n="9.042">Faciamus hominem ad imaginem nostram]--</l>
            <l n="9.043">He moste werche with his word and his wit shewe.</l>
            <l n="9.044">And in this manere was man maad thorugh myght of God almyghty,</l>
            <l n="9.045">With his word and werkmanshipe and with lif to 1aste.</l>
            <l n="9.046">And thus God gaf hym a goost, of the godhede of hevene,</l>
            <l n="9.047">And of his grete grace graunted hym blisse--</l>
            <l n="9.048">And that is lif that ay shal 1aste to al his lynage after.</l>
            <l n="9.049">And that is the castel that Kynde made, Caro it hatte,</l>
            <l n="9.050">And is as muche to mene as "man with a soule."</l>
            <l n="9.051">And that he wroghte with werk and with word bothe:</l>
            <l n="9.052">Thorgh myght of the mageste man was ymaked.</l>
            <l n="9.053">" Inwit and alle wittes yclosed ben therinne</l>
            <l n="9.054">For love of the lady <emph>Anima</emph>, that lif is ynempned.</l>
            <l n="9.055">Over al in mannes body he[o] walketh and wandreth,</l>
            <l n="9.056">Ac in the herte is hir hoom and hir mooste reste.</l>
            <l n="9.057">Ac Inwit is in the heed, and to the herte he loketh</l>
            <l n="9.058">What <emph>Anima</emph> is leef or looth--he Iat hire at his wille;</l>
            <l n="9.059">For after the grace of God, the gretteste is Inwit.</l>
            <l n="9.060">"Muche wo worth that man that mysruleth his Inwit,</l>
            <l n="9.061">And that ben glotons glubberes--hir God is hire wombe:</l>
            <l n="9.061">
               <emph>Quorum deus venter est.</emph>
            </l>
            <l n="9.062">For thei serven Sathan, hir soules shal he have:</l>
            <l n="9.063">That lyven synful lif here, hir soule is lich the devel.</l>
            <l n="9.064">And alle that lyven good lif are lik to God almyghty:</l>
            <l n="9.064">
               <emph>Qui manet in caritate, in Deo manet &amp;c.</emph>
            </l>
            <l n="9.065">"Allas! that drynke sha1 fordo that God deere boughte,</l>
            <l n="9.066">And dooth God forsaken hem that he shoop to his liknesse:</l>
            <l n="9.066">
               <emph>Amen dico vobis, nescio vos. Et alibi, Et dimisi eos</emph>
            </l>
            <l n="9.066">
               <emph>secundum desideria eorum.</emph>
            </l>
            <l n="9.067">" Fooles that fauten Inwit, I fynde that Holy Chirche</l>
            <l n="9.068">Sholde fynden hem that hem fauteth, and faderlese children,</l>
            <l n="9.069">And widewes that han noght wherwith to wynnen hem hir foode,</l>
            <l n="9.070">Madde men and maydenes that helplese were--</l>
            <l n="9.071">Alle thise lakken Inwit, and loore bihoveth.</l>
            <l n="9.072">"Of this matere I myghte make a long tale</l>
            <l n="9.073">And fynde fele witnesses among the foure doctours,</l>
            <l n="9.074">And that I lye noght of that I lere thee, Luc bereth witnesse.</l>
            <l n="9.075">"Godfader and godmoder that seen hire godchildren</l>
            <l n="9.076">At myseise and at myschief and mowe hem amende</l>
            <l n="9.077">Shul [pre]ve penaunce in purgatorie, but thei hem helpe.</l>
            <l n="9.078">For moore bilongeth to the liteI barn er he the lawe knowe</l>
            <l n="9.079">Than nempnynge of a name, and he never the wiser!</l>
            <l n="9.080">Sholde no Cristene creature cryen at the yate</l>
            <l n="9.081">Ne faille payn ne potage, and prelates dide as thei sholden.</l>
            <l n="9.082">A Jew wolde noght se a Jew go janglyng for defaute</l>
            <l n="9.083">For alle the mebles on this moolde, and he amende it myghte.</l>
            <l n="9.084">"Allas that a Cristene creature shal be unkynde til another!</l>
            <l n="9.085">Syn Jewes, that we jugge Judas felawes,</l>
            <l n="9.086">Eyther helpeth oother of that that hym nedeth.</l>
            <l n="9.087">Whi nel we Cristene of Cristes good [as kynde be]</l>
            <l n="9.088">As Jewes, that ben oure loresmen? Shame to us alle!</l>
            <l n="9.089">The commune for hir unkyndenesse, I drede me, shul abye.</l>
            <l n="9.090">" Bisshopes shul be blamed for beggeres sake;</l>
            <l n="9.091">He is [jugged] wors than Judas that yyveth a japer silver</l>
            <l n="9.092">And biddeth the beggere go, for his broke clothes:</l>
            <l n="9.092">
               <emph>   Proditor est prelatus cum Iudu qui patrimonium Christi</emph>
            </l>
            <l n="9.092">
               <emph>   minus distribuit. Et alibi, Perniciosus dispensator est</emph>
            </l>
            <l n="9.092">
               <emph>   qui res pauperum Christi inutiliter consumit.</emph>
            </l>
            <l n="9.093">He dooth noght wel that dooth thus, ne drat noght God almyghty,</l>
            <l n="9.094">Ne loveth noght Salomons sawes, that Sapience taughte:</l>
            <l n="9.094">
               <emph>   Inicium sapiencie timor Domini.</emph>
            </l>
            <l n="9.095">"That dredeth God, he dooth wel; that dredeth hym for love</l>
            <l n="9.096">And noght for drede of vengeaunce, dooth therfore the bettre.</l>
            <l n="9.097">He dooth best that withdraweth hym by daye and by nyghte</l>
            <l n="9.098">To spille any speche or any space of tyme:</l>
            <l n="9.098">
               <emph>Qui offendit in uno, in omnibus est reus.</emph>
            </l>
            <l n="9.099">" [Tyn]ynge of tyme, Truthe woot the sothe,</l>
            <l n="9.100">Is moost yhated upon erthe of hem that ben in hevene;</l>
            <l n="9.101">And siththe to spille speche, that spire is of grace,</l>
            <l n="9.102">And Goddes gleman and a game of hevene.</l>
            <l n="9.103">Wolde nevere the feithful fader his fithele were untempred,</l>
            <l n="9.104">Ne his gleman a gedelyng, a goere to tavernes.</l>
            <l n="9.105">"To alle trewe tidy men that travaille desiren,</l>
            <l n="9.106">Oure Lord loveth hem and lent, loude outher stille,</l>
            <l n="9.107">Grace to go to hem and of gon hir liflode:</l>
            <l n="9.107">
               <emph>Inquirentes autem Dominum non minuentur omni bono.</emph>
            </l>
            <l n="9.108">"In this world is Dowel trewe wedded libbynge folk],</l>
            <l n="9.109">For thei mote werche and wynne and the world sustene.</l>
            <l n="9.110">For of hir kynde thei come that Confessours ben nempned,</l>
            <l n="9.111">Kynges and knyghtes, kaysers and clerkes,</l>
            <l n="9.112">Maidenes and martires--out of o man come.</l>
            <l n="9.113">The wif was maad the w[y]e for to helpe werche,</l>
            <l n="9.114">And thus was wedlok ywroght with a mene persone--</l>
            <l n="9.115">First by the fadres wille and the frendes conseille,</l>
            <l n="9.116">And sithenes by assent of hemself, as thei two myghte acorde;</l>
            <l n="9.117">And thus was wedlok ywroght, and God hymself it made;</l>
            <l n="9.118">In erthe the heven is--hymself was the witnesse.</l>
            <l n="9.119">"Ac fals folk feithlees, theves and lyeres,</l>
            <l n="9.120">Wastours and wrecches out of wedlok, I trowe,</l>
            <l n="9.121">Conceyved ben in yvel tyme, as Caym was on Eve.</l>
            <l n="9.122">Of swiche synfulle sherewes the Sauter maketh mynde:</l>
            <l n="9.122">
               <emph>Concepit dolorem et peperit iniquitatem.</emph>
            </l>
            <l n="9.123">And alle that come of that Caym come to yvel ende.</l>
            <l n="9.124">"For God senteto Seem and seide by an aungel,</l>
            <l n="9.125">"Thyn issue in thyn issue, I woI that thei be wedded,</l>
            <l n="9.126">And noght thi kynde with Caymes ycoupled ne yspoused.''</l>
            <l n="9.127">" Yet some, ayein the sonde of Oure Saveour of hevene,</l>
            <l n="9.128">Caymes kynde and his kynde coupIed togideres--</l>
            <l n="9.129">Til God wrathed with hir werkes, and swich a word seide,</l>
            <l n="9.130">" That I makede man, now it me forthynketh:</l>
            <l n="9.130">
               <emph> Penitet me fecisse hominem.'</emph>
            </l>
            <l n="9.131">"And com to Noe anon and bad hym noght lette:</l>
            <l n="9.132">"Swithe go shape a ship of shides and of bordes.</l>
            <l n="9.133">Thyself and thi sones thre and sithen youre wyves,</l>
            <l n="9.134">Busketh yow to that boot and bideth therinne</l>
            <l n="9.135">Til fourty daies be fulfild, that flood have ywasshen</l>
            <l n="9.136">Clene awey the corsed blood that Caym hath ymaked.</l>
            <l n="9.137">"Bestes that now ben shul banne the tyme</l>
            <l n="9.138">That evere that cursed Caym coom on this erthe.</l>
            <l n="9.139">Alle shul deye for his dedes by dales and hulles,</l>
            <l n="9.140">And the foweles that fleen forth with othere beestes,</l>
            <l n="9.141">Excepte oonliche of ech kynde a couple</l>
            <l n="9.142">That in thi shyngled ship shul ben ysaved.'</l>
            <l n="9.143">"Here aboughte the barn the belsires giltes,</l>
            <l n="9.144">And alle for hir forefadres thei ferden the werse..</l>
            <l n="9.145">The Gospel is heragein in o degre, I fynde:</l>
            <l n="9.146">Filius non portabit iniquitatem patris et pater non portabit iniquitatem filii.</l>
            <l n="9.147">Ac I fynde, if the fader be fals and a sherewe,</l>
            <l n="9.148">That somdel the sone shal have the sires tacches.</l>
            <l n="9.149">Impe on an ellere, and if thyn appul be swete</l>
            <l n="9.150">Muchel merveille me thynketh; and moore of a sherewe</l>
            <l n="9.151">That bryngeth forth any barn, but if he be the same</l>
            <l n="9.152">And have a savour after the sire--selde sestow oother:</l>
            <l n="9.152">
               <emph> Numquam colligunt de spinis uvas nec de tribulis ficus.</emph>
            </l>
            <l n="9.153">"And thus thorugh cursed Caym cam care upon erthe,</l>
            <l n="9.154">And al for thei wroghte wedlokes ayein [the wille of God].</l>
            <l n="9.155">Forthi have thei maugre of hir mariages, that marie so hir children.</l>
            <l n="9.156">For some, as I se now, sooth for to telle,</l>
            <l n="9.157">For coveitise of catel unkyndely ben wedded.</l>
            <l n="9.158">As careful concepcion cometh of swiche mariages</l>
            <l n="9.159">As bit-el of the folk that I bifore of tolde.</l>
            <l n="9.160">For goode sholde wedde goode, though thei no good hadde;</l>
            <l n="9.161">"I am via et veritas,'' seith Crist, "I may avaunce alle.''</l>
            <l n="9.162">"It is an uncomly couple. by Crist! as me thynketh--</l>
            <l n="9.163">To yeven a yong wenche to an [y]olde feble,</l>
            <l n="9.164">Or wedden any wodewe for welthe of hir goodes</l>
            <l n="9.165">That nevere shal barn bere but if it be in armes!</l>
            <l n="9.166">In jelousie joyelees and janglynge on bedde,</l>
            <l n="9.167">Many a peire sithen the pestilence han plight hem togideres.</l>
            <l n="9.168">The fruyt that thei brynge forth arn.[manye] foule wordes;</l>
            <l n="9.169">Have thei no children but cheeste and chopp[es] hem bitwene.</l>
            <l n="9.170">Though thei do hem to Dunmowe, but if the devel helpe</l>
            <l n="9.171">To folwen after the flicche, fecche thei it nevere;</l>
            <l n="9.172">But thei bothe be forswore, that bacon thei tyne.</l>
            <l n="9.173">" Forthi I counseille alle Cristene coveite noght be wedded</l>
            <l n="9.174">For coveitise of catel ne of kynrede riche;</l>
            <l n="9.175">Ac maidenes and maydenes macche yow togideres;</l>
            <l n="9.176">Wideweres and wodewes, wercheth the same;</l>
            <l n="9.177">For no londes, but for love, loke ye be wedded,</l>
            <l n="9.178">And thanne gete ye the grace of God, and good ynough to live with.</l>
            <l n="9.179">"And every maner seculer that may noght continue,</l>
            <l n="9.180">Wisely go wedde, and ware hym fro synne;</l>
            <l n="9.181">For lecherie in likynge is lymeyerd of helle.</l>
            <l n="9.182">Whiles thow art yong, and thi wepene kene,</l>
            <l n="9.183">Wreke thee with wyvyng, if thow wolt ben excused:</l>
            <l n="9.183">
               <emph> Dum sis vir fortis, ne des tua robora scortis.</emph>
            </l>
            <l n="9.183">
               <emph> Scribitur in poriis, meretrix est ianua mortis.</emph>
            </l>
            <l n="9.184">"Whan ye han wyved, beth war, and wercheth in tyme--</l>
            <l n="9.185">Noght as Adam and Eve whan Caym was engendred.</l>
            <l n="9.186">For in untyme, trewely, bitwene man and womman</l>
            <l n="9.187">Ne sholde no [bedbourde] be: but if thei bothe were clene</l>
            <l n="9.188">Of lif and in [love of] soule, and in [lawe also],</l>
            <l n="9.189">That ilke derne dede do no man ne sholde.</l>
            <l n="9.190">Ac if thei leden thus hir lif, it liketh God almyghty,</l>
            <l n="9.191">For he made wedlok first and hymself it seide:</l>
            <l n="9.192">Bonum est ut unusquisque uxorem suam habeat propter fornicacionem.</l>
            <l n="9.193">"That othergates ben geten, for gedelynges arn holden,</l>
            <l n="9.194">And fals folk, fondlynges, faitours and lieres,</l>
            <l n="9.195">Ungracious to gete good or love of the peple;</l>
            <l n="9.196">Wandren and wasten what thei cacche mowe.</l>
            <l n="9.197">Ayeins Dowel thei doon yvel and the devel serve,</l>
            <l n="9.198">And after hir deeth day shul dwelle with the same</l>
            <l n="9.199">But God gyve hem grace here hemself  to amende.</l>
            <l n="9.200">"Dowel, my frend, is to doon as lawe techeth.</l>
            <l n="9.201">To love thi frend and thi foo--leve me, that is Dobet.</l>
            <l n="9.202">To yyven and to yemen bothe yonge and olde,</l>
            <l n="9.203">To helen and to helpen, is Dobest of alle.</l>
            <l n="9.204">"And thus Dowel is to drede God, and Dobet to suffre,</l>
            <l n="9.205">And so cometh Dobest of bothe, and bryngeth adoun the mody--</l>
            <l n="9.206">And that is wikked wille that many werk shendeth,</l>
            <l n="9.207">And dryveth awey Dowel thorugh dedliche synnes.'</l>
         </div>
         <div n="10">
            <l n="10.001">Thanne hadde Wit a wif, was hote Dame Studie,</l>
            <l n="10.002">That lene was of lere and of liche bothe.</l>
            <l n="10.003">She was wonderly wroth that Wit me thus taughte,</l>
            <l n="10.004">And al staiynge Dame Studie sterneliche seide.</l>
            <l n="10.005">"Wel artow wis,' quod she to Wit, "any wisdomes to telle</l>
            <l n="10.006">To flatereres or to fooles that frenetike ben of wittes!'--</l>
            <l n="10.007">And blamed hym and banned hym and bad hym be stille--</l>
            <l n="10.008">"With swiche wise wordes to wissen any sottes!'</l>
            <l n="10.009">And seide, " <emph>Noti mittere</emph>, man, margery perles</l>
            <l n="10.010">Among hogges that han hawes at wille.</l>
            <l n="10.011">Thei doon but dryvele theron--draf were hem levere</l>
            <l n="10.012">Than al the precious perree that in paradis wexeth.</l>
            <l n="10.013">I seye it by swiche,' quod she, "that sheweth by hir werkes</l>
            <l n="10.014">That hem were levere lond and lordshipe on erthe,</l>
            <l n="10.015">Or richesse or rentes and reste at hir wille</l>
            <l n="10.016">Than alle the sooth sawes that Salamon seide evere.</l>
            <l n="10.017">"Wisdom and wit now is noght worth a kerse</l>
            <l n="10.018">But if it be carded with coveitise as clotheres kemben hir wolle.</l>
            <l n="10.019">Whoso can contreve deceites and conspire wronges</l>
            <l n="10.020">And lede forth a loveday to lette with truthe--   .</l>
            <l n="10.021">That swiche craftes kan to counseil [are] cleped ;</l>
            <l n="10.022">Thei lede lordes with lesynges and bilieth truthe.</l>
            <l n="10.023">" Job the gentile in hise gestes witnesseth</l>
            <l n="10.024">That wikked men, thei welden the welthe of this worlde,</l>
            <l n="10.025">And that thei ben lordes of ech a lond, that out of lawe libbeth:</l>
            <l n="10.025">
               <emph>Quare impii vivunt ? bene est omnibus qui prevaricantur et inique agunt ?</emph>
            </l>
            <l n="10.026">"The Sauter seith the same by swiche that doon ille:</l>
            <l n="10.026">
               <emph>Ecce ipsi peccatores habundantes in seculo obtinuerunt divicias.</emph>
            </l>
            <l n="10.027">" Lo!' seith holy lettrure, " whiche lordes beth thise sherewes!'</l>
            <l n="10.028">Thilke that God moost gyveth, leest good thei deleth,</l>
            <l n="10.029">And moost unkynde to the commune, that moost catel weldeth:</l>
            <l n="10.029">
               <emph>Que perfecisti destruxerunt, iustus autem &amp;c.</emph>
            </l>
            <l n="10.030">"Harlotes for hir harlotrie may have of hir goodes,</l>
            <l n="10.031">And japeris and jogelours and jangleris of gestes;</l>
            <l n="10.032">Ac he that hath Holy Writ ay in his mouthe</l>
            <l n="10.033">And kan telle of Tobye and of the twelve Apostles</l>
            <l n="10.034">Or prechen of the penaunce that Pilat wroghte</l>
            <l n="10.035">To Jesu the gentile, that Jewes todrowe--</l>
            <l n="10.036">Litel is he loved that swich a lesson sheweth,</l>
            <l n="10.037">Or daunted or drawe forth--I do it on God hymselve!</l>
            <l n="10.038">"But thoo that feynen hem foolis and with faityng libbeth</l>
            <l n="10.039">Ayein the lawe of Oure Lord, and lyen on hemselve,</l>
            <l n="10.040">Spitten and spuen and speke foule wordes,</l>
            <l n="10.041">Drynken and drevelen and do men for to gape,</l>
            <l n="10.042">Likne men and lye on hem that leneth hem no yiftes--</l>
            <l n="10.043">Thei konne na moore mynstralcie ne musik men to glade</l>
            <l n="10.044">Than Munde the Millere of Multa fecit Deus.</l>
            <l n="10.045">Ne were hir vile harlotrye, have God my trouthe,</l>
            <l n="10.046">Sholde nevere kyng ne knyght ne canon of Seint Poules</l>
            <l n="10.047">Yyve hem to hir yeresyyve the value of a grote!</l>
            <l n="10.048">"Ac murthe and mynstralcie amonges men is nouthe</l>
            <l n="10.049">Lecherie, losengerye and losels tales--</l>
            <l n="10.050">Glotonye and grete othes, this [game] they lovyeth.</l>
            <l n="10.051">"Ac if thei carpen of Crist, thise clerkes and thise lewed,</l>
            <l n="10.052">At mete in hir murthe whan mynstrals beth stille,</l>
            <l n="10.053">Thanne telleth thei of the Trinite [how two slowe the thridde],</l>
            <l n="10.054">And bryngen forth a balled reson, and taken Bernard to witnesse,</l>
            <l n="10.055">And puten forth a presumpcion to preve the sothe.</l>
            <l n="10.056">Thus thei dryvele at hir deys the deitee to knowe,</l>
            <l n="10.057">And gnawen God with the gorge whanne hir guttes fullen.</l>
            <l n="10.058">"Ac the carefu1le may crie and carpen at the yate,</l>
            <l n="10.059">Bothe afyngred and afurst, and for chele quake;</l>
            <l n="10.060">Is non to nyme hym neer his noy to amende,</l>
            <l n="10.061">But hun[s]en hym as an hound and hoten hym go thennes.</l>
            <l n="10.062">Litel loveth he that Lord that lent hym al that blisse,</l>
            <l n="10.063">That thus parteth with the povere a parcell whan hym nedeth !</l>
            <l n="10.064">Ne were mercy in meene men moore than in riche,</l>
            <l n="10.065">Mendinaunts metelees myghte go to bedde.</l>
            <l n="10.066">God is muche in the gorge of thise grete maistres,</l>
            <l n="10.067">Ac amonges meene men his mercy and hise werkes.</l>
            <l n="10.068">And so seith the Sauter--I have seighen it [in Memento]:</l>
            <l n="10.068">
               <emph>*   Ecce audivimus eam in Effrata; invenimus eam in campis silve.</emph>
            </l>
            <l n="10.069">Clerkes and othere kynnes men carpen of zgod faste,</l>
            <l n="10.070">And have hym muche in hire mouth, ac meene men in herte.</l>
            <l n="10.071">" Freres and faitours han founde [up] swiche questions</l>
            <l n="10.072">To plese with proude men syn the pestilence tyme,</l>
            <l n="10.073">And prechen at Seint Poules, for pure envye of clerkes,</l>
            <l n="10.074">That folk is noght fermed in the feith, ne free of hire goodes,</l>
            <l n="10.075">Ne sory for hire synnes; so is pride woxen</l>
            <l n="10.076">In religion and in al the reme amonges riche and povere</l>
            <l n="10.077">That preieres have no power thise pestilences to lette.</l>
            <l n="10.078">For God is deef nowadayes and deyneth noght his eres to opene,</l>
            <l n="10.079">That girles for hire giltes he forgrynt hem alle.</l>
            <l n="10.080">And yet the wrecches of this world is noon ywar by oother,</l>
            <l n="10.081">Ne for drede of the deeth withdrawe noght hir pride,</l>
            <l n="10.082">Ne beth plentevouse to the povere as pure charite wolde,</l>
            <l n="10.083">But in gaynesse and glotonye forglutten hir good hemseIve,</l>
            <l n="10.084">And breketh noght to the beggere as the Book techeth:</l>
            <l n="10.084">
               <emph>Frange esurienti panem tuum &amp;c.</emph>
            </l>
            <l n="10.085">And the moore he wynneth and welt welthes and richesse</l>
            <l n="10.086">And lordeth in ledes and londes, the lasse good he deleth.</l>
            <l n="10.087">" Tobye techeth yow noght so! Taketh hede, ye riche,</l>
            <l n="10.088">How the book Bible of hym bereth witnesse:</l>
            <l n="10.089">
               <emph>Si tibi sit copia, habundantur tribue; si autem exiguum,illud impertiri libente</emph>
            </l>
            <l n="10.090">Whoso hath muche, spende manliche--so meneth Tobye--</l>
            <l n="10.090">And whoso litel weldeth, [loke] hym therafter,</l>
            <l n="10.091">For we have no lettre of oure lif, how longe it shal dure.</l>
            <l n="10.092">Swiche lessons lordes sholde lovye to here,</l>
            <l n="10.093">And how he myghte moost meynee manliche fynde---</l>
            <l n="10.094">Noght to fare as a fithelere or a frere for to seke festes,</l>
            <l n="10.095">Homliche at othere mennes houses, and hatien hir owene.</l>
            <l n="10.096">"Elenge is the halle, ech day in the wike,</l>
            <l n="10.097">Ther the lord ne the lady liketh noght to sitte.</l>
            <l n="10.098">Now hath ech riche a rule--to eten by hymselve</l>
            <l n="10.099">In a pryvee parlour for povere mennes sake,</l>
            <l n="10.100">Or in a chambre with a chymenee, and leve the chief ha1le</l>
            <l n="10.101">That was maad for meles, men to eten inne,</l>
            <l n="10.102">And al to spare to spille that spende shal another.</l>
            <l n="10.103">"I have yherd heighe men etyng at the table</l>
            <l n="10.104">Carpen as thei clerkes were of Crist and of hise myghtes,</l>
            <l n="10.105">And leyden fautes upon the fader that formede us alle,</l>
            <l n="10.106">And carpen ayein clerkes crabbede wordes:</l>
            <l n="10.107">" Why wolde Oure Saveour suffre swich a worm in his blisse,</l>
            <l n="10.108">That bi[w]iled the womman and the [wye] after,</l>
            <l n="10.109">Thorugh whiche wiles and wordes thei wente to helle,</l>
            <l n="10.110">And al hir seed for hir synne the same deeth suffrede?</l>
            <l n="10.111">" Here lyeth youre lore,' thise lordes gynneth dispute,</l>
            <l n="10.112">" Of that ye clerkes us kenneth of Crist by the Gospel:</l>
            <l n="10.112">
               <emph>Filius non portabit iniquitatem patris &amp;c.</emph>
            </l>
            <l n="10.113">Why sholde we that now ben, for the werkes of Adam</l>
            <l n="10.114">Roten and torende? Reson wolde it nevere!</l>
            <l n="10.114">
               <emph>Unusquisque portabit onus suum &amp;c.'</emph>
            </l>
            <l n="10.115">"Swiche motyves they meve, thise maistres in hir glorie,</l>
            <l n="10.116">And maken men in mysbileve that muse muche on hire wordes.</l>
            <l n="10.117">Ymaginatif herafterward shal answere to youre purpos.</l>
            <l n="10.118">"Austyn to swiche argueres, he telleth hem this teme:</l>
            <l n="10.118">
               <emph>Non plus sapere quam oport.</emph>
            </l>
            <l n="10.119">Wilneth nevere to wite why that God wolde</l>
            <l n="10.120">Suffre Sathan his seed to bigile;</l>
            <l n="10.121">Ac bileveth lelly in the loore of Holy Chirche,</l>
            <l n="10.122">And preie hym of pardon and penaunce in thi lyve,</l>
            <l n="10.123">And for his muche mercy to amende yow here.</l>
            <l n="10.124">For alle that wilneth to wite the whyes of God almyghty,</l>
            <l n="10.125">I wolde his eighe were in his ers and his fynger after</l>
            <l n="10.126">That evere wilneth to wite why that God wolde</l>
            <l n="10.127">Suffre Sathan his seed to bigile,</l>
            <l n="10.128">Or Judas the Jew Jesu bitraye.</l>
            <l n="10.129">Al was as he wolde--Lord, yworshiped be thow--</l>
            <l n="10.130">And al worth as thow wolt whatso we dispute.</l>
            <l n="10.131">"And tho that useth thise havylons to [a]blende mennes wittes</l>
            <l n="10.132">What is Dowel fro Dobet, now deef mote he worthe,</l>
            <l n="10.133">Siththe he wilneth to wite whiche thei ben alle.</l>
            <l n="10.134">But if he lyve in the lif that longeth to Dowel,</l>
            <l n="10.135">I dar ben his bolde borgh that Dobet wole he nevere,</l>
            <l n="10.136">Theigh Dobest drawe on hym day after oother.'</l>
            <l n="10.137">And whan that Wit was ywar what Dame Studie tolde,</l>
            <l n="10.138">He bicom so confus he kouthe noght loke,</l>
            <l n="10.139">And as doumb as a dore nail drough hym aside.</l>
            <l n="10.140">And for no carpyng I kouthe after, ne knelyng to the grounde,</l>
            <l n="10.141">I myghte gete no greyn of his grete wittes,</l>
            <l n="10.142">But al laughynge he louted and loked upon Studie</l>
            <l n="10.143">In signe that I sholde bisechen hire of grace.</l>
            <l n="10.144">And whan I was war of his wille, to his wif gan I loute,</l>
            <l n="10.145">And seide, " Mercy, madame; youre man shal I worthe</l>
            <l n="10.146">As longe as I lyve, bothe late and rathe,</l>
            <l n="10.147">For to werche youre wille the while my lif dureth,</l>
            <l n="10.148">With that ye kenne me kyndely to knowe what is Dowel.'</l>
            <l n="10.149">" For thi mekenesse, man,' quod she, "and for thi mylde speche,</l>
            <l n="10.150">I shal kenne thee to my cosyn that Clergie is hoten.</l>
            <l n="10.151">He hath wedded a wif withinne thise sixe monthes,</l>
            <l n="10.152">Is sib to the sevene arts--Scripture is hir name.</l>
            <l n="10.153">They two, as I hope, after my techyng,</l>
            <l n="10.154">Shullen wissen thee to Dowel, I dar wel undertake.'</l>
            <l n="10.155">Thanne was I as fayn as fowel of fair morwe,</l>
            <l n="10.156">Gladder than the gleman that gold hath to yifte,</l>
            <l n="10.157">And asked hire the heighe wey where that Clergie dwelte,</l>
            <l n="10.158">"And tel me som tokene,' quod I, "for tyme is that I wende.'</l>
            <l n="10.159">"Aske the heighe wey,' quod she, -hennes to Suffre-</l>
            <l n="10.160">Bothe-wele-and-wo, if that thow wolt lerne;</l>
            <l n="10.161">And ryd forth by richesse, ac rest thow noght therinne,</l>
            <l n="10.162">For if thow couplest thee therwith to Clergie comestow nevere.</l>
            <l n="10.163">"And also the likerouse launde that Lecherie hatte--</l>
            <l n="10.164">Leve hym on thi left half a large myle or moore,</l>
            <l n="10.165">Til thow come to a court, Kepe-wel-thi-tunge-</l>
            <l n="10.166">Fro-lesynges-and-lither-speche-and-likerouse-drynkes.</l>
            <l n="10.167">Thanne shaltow se Sobretee and Sympletee-of-speche,</l>
            <l n="10.168">That ech wight be in wille his wit thee to shewe;</l>
            <l n="10.169">And thus shaltow come to Clergie, that kan manye thynges.</l>
            <l n="10.170">"Seye hym this signe: I sette hym to scole,</l>
            <l n="10.171">And that I grete wel his wif, for I wroot hire [the bible],</l>
            <l n="10.172">And sette hire to Sapience and to the Sauter glosed.</l>
            <l n="10.173">Logyk I lerned hire, and [al the Lawe after],</l>
            <l n="10.174">And alle the musons in Musik I made hire to knowe.</l>
            <l n="10.175">"Plato the poete, I putte hym first to boke;</l>
            <l n="10.176">Aristotle and othere mo to argue I taughte.</l>
            <l n="10.177">Grammer for girles I garte first write,</l>
            <l n="10.178">And bette hem with a baleys but if thei wolde lerne.</l>
            <l n="10.179">Of alle kynne craftes I contreved tooles--</l>
            <l n="10.180">Of carpentrie, of kerveres, and compased masons,</l>
            <l n="10.181">And lerned hem level and lyne, though I loke dymme.</l>
            <l n="10.182">"Ac Theologie hath tened me ten score tymes:</l>
            <l n="10.183">The moore I muse therinne, the myst[lok]er it semeth,</l>
            <l n="10.184">And the depper I devyne, the derker me it thynketh.</l>
            <l n="10.185">lt is no science, forsothe, for to sotile inne.</l>
            <l n="10.186">[If that love nere, that lith therinne, a ful lethi thyng it were];</l>
            <l n="10.187">Ac for it let best by love, I love it the bettre,</l>
            <l n="10.188">For there that love is ledere, ne lakked nevere grace.</l>
            <l n="10.189">Loke thow love lelly, if thee liketh Dowel,</l>
            <l n="10.190">For Dobet and Dobest ben of loves k[e]nn[yng].</l>
            <l n="10.191">"In oother seience it seith--I seigh it in Catoun--</l>
            <l n="10.191">
               <emph>Qui simulat verbis, nec corde est fidus amicus,</emph>
            </l>
            <l n="10.191">
               <emph>Tu quoque fac simile; sic ars deluditur arte:</emph>
            </l>
            <l n="10.192">Whoso gloseth as gylours doon, go me to the same,</l>
            <l n="10.193">And so shaltow fals folk and feithlees bigile--</l>
            <l n="10.194">This is Catons kennyng to clerkes that he lereth.</l>
            <l n="10.195">Ac Theologie techeth noght so, whoso taketh yeme;</l>
            <l n="10.196">He kenneth us the contrarie ayein Catons wordes,</l>
            <l n="10.197">For he biddeth us be as bretheren, and bidde for oure enemys,</l>
            <l n="10.198">And loven hem that lyen on us, and lene hem whan hem nedeth,</l>
            <l n="10.199">And to do good agein yvel--God hymself hoteth:</l>
            <l n="10.199">
               <emph>Dum tempus habemus, operemur bonum ad omnes,</emph>
            </l>
            <l n="10.199">
               <emph>maxime autem ad domesticos fidei.</emph>
            </l>
            <l n="10.200">"Poul preched the peple, that parfitnesse lovede,</l>
            <l n="10.201">To do good for Goddes love and gywen den that asked,</l>
            <l n="10.202">And [sovereyn]ly to swiche that suwen oure bileve,</l>
            <l n="10.203">And alle that lakketh us or lyeth us, Oure Lord techeth us to lovye,</l>
            <l n="10.204">And noght to greven hem that greveth us--God hymself forbad it:</l>
            <l n="10.204">
               <emph>Michi vindictam et ego retribuam.</emph>
            </l>
            <l n="10.205">Forthi loke thow lovye as longe as thow durest,</l>
            <l n="10.206">For is no science under sonne so sovereyn for the soule.</l>
            <l n="10.207">"Ac Astronomye is hard thyng, and yvel for to knowe:</l>
            <l n="10.208">Geometry and Geomesie is gynful of speche;</l>
            <l n="10.209">Whoso thynketh werche with tho t[hre] thryveth ful late--</l>
            <l n="10.210">For sorcerie is the sovereyn book that to the science bilongeth.</l>
            <l n="10.211">" Yet ar ther fibicches in forceres of fele mennes makynge,</l>
            <l n="10.212">Experiments of Alkenamye the peple to deceyve;</l>
            <l n="10.213">If thow thynke to dowel, deel therwith nevere!</l>
            <l n="10.214">Alle thise sciences I myself sotilede and ordeynede,</l>
            <l n="10.215">And founded hem formest folk to deceyve.</l>
            <l n="10.216">"Tel Clergie thise tokenes, and to Scripture after,</l>
            <l n="10.217">To counseille thee kyndely to knowe what is Dowel.'</l>
            <l n="10.218">I seide, " Graunt mercy, madame,' and mekely hir grette,</l>
            <l n="10.219">And wente wightly my wey withoute moore lettyng--</l>
            <l n="10.220">And til I com to Clergie I koude nevere stynte.</l>
            <l n="10.221">I grette the goode man as the goode wif me taughte,</l>
            <l n="10.222">And afterwardes the wif, and worshiped hem bothe,</l>
            <l n="10.223">And tolde hem the tokenes that me taught were.</l>
            <l n="10.224">Was nevere gome upon this ground, sith God made the worlde,</l>
            <l n="10.225">Fairer underfongen ne frendloker at ese</l>
            <l n="10.226">Than myself, soothly, soone so he wiste</l>
            <l n="10.227">That I was of Wittes hous and with his wif Dame Studie.</l>
            <l n="10.228">I seide to hem soothly that sent was I thider</l>
            <l n="10.229">Dowel and I and Dobt to leme.</l>
            <l n="10.230">"It is a commune lyf,' quod Mergie, "on Holy Chirche to bileve,</l>
            <l n="10.231">With alle the articles of the feith that falleth to be knowe:</l>
            <l n="10.232">And that is to bileve lelly, bothe lered and lewed,</l>
            <l n="10.233">On the grete God that gynnyng hadde nevere,</l>
            <l n="10.234">And on the soothfast Sone that saved mankynde</l>
            <l n="10.235">Fro the dedly deeth and the develes power</l>
            <l n="10.236">Thorugh the help of the Holy Goost, the which goost is of bothe--</l>
            <l n="10.237">Thre propre persones, ac noght in plurel nombre,</l>
            <l n="10.238">For al is but oon God and ech is God hymselve:</l>
            <l n="10.238">
               <emph> Deus Pater, Deus Filius, Deus Spiritus Sanctus--</emph>
            </l>
            <l n="10.239">God the Fader, God the Sone, God Holy Goost of bothe,</l>
            <l n="10.240">Maker of mankynde and of [animal]es bothe.</l>
            <l n="10.241">"Austyn the olde herof made bokes,</l>
            <l n="10.242">And hymself ordeyned to sadde us in bileve.</l>
            <l n="10.243">Who was his auctour? Alle the foure Evaungelistes;</l>
            <l n="10.244">And Crist cleped hymself so, the [same] bereth witnesse:</l>
            <l n="10.244">
               <emph> Ego in patre et pater in me est, et qui videt me</emph>
            </l>
            <l n="10.244">
               <emph> videt et patrem meum.</emph>
            </l>
            <l n="10.245">"Alle the clerkes under Crist ne koude this assoille,</l>
            <l n="10.246">But thus it bilongeth to bileve to lewed that willen dowel.</l>
            <l n="10.247">For hadde nevere freke fyn wit the feith to dispute,</l>
            <l n="10.248">Ne man hadde no merite, myghte it ben ypreved:</l>
            <l n="10.248">
               <emph> fides non habet meritum ubi humana racio prebet experimentum.</emph>
            </l>
            <l n="10.249">"[Siththen] is Dobet to suffre for thi soules helthe</l>
            <l n="10.250">Al that the Book bit bi Holi Cherches techyng--</l>
            <l n="10.251">And that is, man, bi thy myght, for mercies sake,</l>
            <l n="10.252">Loke thow werche it in werk that thi word sheweth;</l>
            <l n="10.253">Swich as thow semest in sighte be in assay yfounde:</l>
            <l n="10.253">
               <emph>  Appare quod es vel esto quod appares.</emph>
            </l>
            <l n="10.254">And lat no body be by thi beryng bigiled,</l>
            <l n="10.255">But be swich in thi soule as thow semest withoute.</l>
            <l n="10.256">"Thanne is Dobest to be boold to blame the gilty,</l>
            <l n="10.257">Sythenes thow seest thiself as in souIe clene;</l>
            <l n="10.258">Ac blame thow nevere body and thow be blameworthy:</l>
            <l n="10.258">
               <emph>Si culpare velis culpabilis esse cavebis,</emph>
            </l>
            <l n="10.258">
               <emph>Dogma tuum sordet cum te tua culpa remordet.</emph>
            </l>
            <l n="10.259">God in the Gospel grymly repreveth</l>
            <l n="10.260">Alle that lakketh any lif and lakkes han hemselve:</l>
            <l n="10.260">
               <emph>Quid consideras festucam in oculo fratris tui, trabem in</emph>
            </l>
            <l n="10.260">
               <emph>oculo tuo, &amp;c.</emph>
            </l>
            <l n="10.261">Why mevestow thi mood for a mote in thi brotheres eighe,</l>
            <l n="10.262">Sithen a beem in thyn owene ablyndeth thiselve?</l>
            <l n="10.262">
               <emph>Eice primo trabem de oculo tuo, &amp;c.</emph>
            </l>
            <l n="10.263">Which letteth thee to loke, lasse outher moore?</l>
            <l n="10.264">" I rede ech a blynd bosard do boote to hymselve--</l>
            <l n="10.265">As persons and parissh preestes, that preche sholde and teche</l>
            <l n="10.266">Alle maner men to amenden, bi hire myghte.</l>
            <l n="10.267">This text was told yow to ben war, er ye taughte,</l>
            <l n="10.268">That ye were swiche as ye seyde to salve with othere.</l>
            <l n="10.269">For Goddes word wolde noght be lost--for that wercheth evere;</l>
            <l n="10.270">If it availled noght the commune, it myghte availle yowselve.</l>
            <l n="10.271">"Ac it semeth now soothly, to [sighte of the worlde],</l>
            <l n="10.272">That Goddes word wercheth no [wi]ght on lered ne on lewed</l>
            <l n="10.273">But in swich a manere as Marc meneth in the Gospel:</l>
            <l n="10.273">
               <emph>Dum cecus ducit cecum, ambo in foveam cadunt.</emph>
            </l>
            <l n="10.274">"Lewed men rnay likne yow thus--that the beem lith in youre eighen,</l>
            <l n="10.275">And the festu is fallen, for youre defaute,</l>
            <l n="10.276">In alle manere men thorugh mansede preestes.</l>
            <l n="10.277">The Bible bereth witnesse that alle the [barnes] of Israel</l>
            <l n="10.278">Bittre aboughte the giltes of two badde preestes,</l>
            <l n="10.279">Offyn and Fynes--for hir coveitise</l>
            <l n="10.280">Archa Dei myshapped and Ely brak his nekke.</l>
            <l n="10.281">" Forthi, ye correctours, claweth heron, and correcteth first yowselve,</l>
            <l n="10.282">And thanne mowe ye manliche seye, as David made the Sauter:</l>
            <l n="10.283">
               <emph>  Existimasti inique quod ero tui similis: Arguam te,et statuam contra faciem t</emph>
            </l>
            <l n="10.284">"And thanne shul burel clerkes ben abasshed to blame yow or to greve,</l>
            <l n="10.285">And carpen noght as thei carpe now, and calle yow doumbe hounoes--</l>
            <l n="10.285">
               <emph>Canes non valentes latrare--</emph>
            </l>
            <l n="10.286">And drede to wrathe yow in any word, youre werkmanshipe to lette,</l>
            <l n="10.287">And be prester at youre preiere than for a pound of nobles.</l>
            <l n="10.288">And al for youre holynesse--have ye this in herte.</l>
            <l n="10.289">"Amonges rightful religious this rule sholde be holde.</l>
            <l n="10.290">Gregorie, the grete clerk and the goode pope,</l>
            <l n="10.291">Of religioun the rule reherseth in his Morales</l>
            <l n="10.292">And seith it in ensample for thei sholde do therafter:</l>
            <l n="10.293">" Whan fisshes faillen the flood or the fresshe water,</l>
            <l n="10.294">Thei deyen for droughte, whan thei drie ligge;</l>
            <l n="10.295">Right so religion ro[i]leth [and] sterveth</l>
            <l n="10.296">That out of covent and cloistre coveiten to libbe.''</l>
            <l n="10.297">For if hevene be on this erthe, and ese to any soule,</l>
            <l n="10.298">It is in cloistre or in scole, by manye skiles I fynde.</l>
            <l n="10.299">For in cloistre cometh no man to chide ne to fighte,</l>
            <l n="10.300">But al is buxomnesse there and bokes, to rede and to lerne.</l>
            <l n="10.301">"In scole there is scorn but if a clerk wol lerne,</l>
            <l n="10.302">And gret love and likyng, for ech of hem l[er]eth oother.</l>
            <l n="10.303">Ac now is Religion a rydere, a romere by stretes,</l>
            <l n="10.304">A ledere of lovedayes and a lond buggere,</l>
            <l n="10.305">A prikere on a palfrey fro manere to manere,</l>
            <l n="10.306">An heep of houndes at his ers as he a lord were;</l>
            <l n="10.307">And but if his knave knele that shal his coppe brynge,</l>
            <l n="10.308">He loureth on hym and asketh hym who taughte hym curteisie?</l>
            <l n="10.309">Litel hadde lordes to doon to yyve lond from hire heires</l>
            <l n="10.310">To religious that han no routhe though it reyne on hir auters.</l>
            <l n="10.311">"In many places ther thei persons ben, by hemself at ese,</l>
            <l n="10.312">Of the povere have thei no pite--and that is hir pure charite,</l>
            <l n="10.313">Ac thei leten hem as lordes, hir lond lith so brode.</l>
            <l n="10.314">"Ac ther shal come a kyng and confesse yow religiouses,</l>
            <l n="10.315">And bete yow, as the Bible telleth, for brekynge of youre rule,</l>
            <l n="10.316">And amende monyals, monkes and chanons,</l>
            <l n="10.317">And puten hem to hir penaunce--Ad pristinum statum ire,</l>
            <l n="10.318">And barons with erles beten hem, thorugh Beatus virres techyng,</l>
            <l n="10.319">[Biyeten] that hir barnes clayrnen, and blame yow foule:</l>
            <l n="10.319">
               <emph>Hii in curribus et hii in equis ipsi obligati sunt &amp;c.</emph>
            </l>
            <l n="10.320">"And thanne freres in hir fraytour shul fynden a keye</l>
            <l n="10.321">Of Costantyns cofres, in which [the catel is]</l>
            <l n="10.322">That Gregories godchildren [g]an yvele despende.</l>
            <l n="10.323">"And thanne shal the Abbot of Abyngdoun and al his issue for evere</l>
            <l n="10.324">Have a knok of a kyng, and incurable the wounde.</l>
            <l n="10.325">That this worth sooth, seke ye that ofte overse the Bible:</l>
            <l n="10.325">
               <emph>Quomodo cessavit exactor, quievit tributum? Contrivit Dominus</emph>
            </l>
            <l n="10.325">
               <emph>baculum impiorum, et virgam dominancium cedencium plaga insanabili.</emph>
            </l>
            <l n="10.326">"Ac er that kyng come Caym shal awake,</l>
            <l n="10.327">Ac Dowel shal dyngen hym adoun and destruye his myghte.'</l>
            <l n="10.328">"Thanne is Dowel and Dobet,' quod I, "dominus and knyghthode?'</l>
            <l n="10.329">" I nel noght scorne,' quod Scripture; " but if scryveynes lye,</l>
            <l n="10.330">Kynghod ne knyghthod, by noght I kan awayte,</l>
            <l n="10.331">Helpeth noght to heveneward oone heeris ende,</l>
            <l n="10.332">Ne richesse right noght, ne reautee of lordes.</l>
            <l n="10.333">" Poul preveth it impossible--riche men to have hevene.</l>
            <l n="10.334">Salamon seith also that silver is worst to lovye:</l>
            <l n="10.334">
               <emph>Nichil iniquius quam amare pecuniam:</emph>
            </l>
            <l n="10.335">And Caton kenneth us to coveiten it naught but as nede techeth:</l>
            <l n="10.335">
               <emph>Dilige denarium set parce dilige formam.</emph>
            </l>
            <l n="10.336">And patriarkes and prophetes and poetes bothe</l>
            <l n="10.337">Writen to wissen us to wilne no richesse,</l>
            <l n="10.338">And preiseden poverte with pacience; the Apostles bereth witnesse</l>
            <l n="10.339">That thei han eritage in hevene--and by trewe righte,</l>
            <l n="10.340">Ther riche men no right may cleyme, but of ruthe and grace.'</l>
            <l n="10.341">" Contra,' quod I, " by Crist! That kan I repreve,</l>
            <l n="10.342">And preven it by Peter and by Poul bothe:</l>
            <l n="10.343">That is baptized beth saaf, be he riche or povere.'</l>
            <l n="10.344">"That is in extremis,' quod Scripture, " amonges Sarsens and Jewes--</l>
            <l n="10.345">They mowen be saved so, and [so] is oure bileve:</l>
            <l n="10.346">That an uncristene in that caas may cristen an hethen,</l>
            <l n="10.347">And for his lele bileve, whan he the lif tyneth,</l>
            <l n="10.348">Have the heritage of hevene as any man Cristene.</l>
            <l n="10.349">"Ac Cristene men withoute moore maye noght come to hevene,</l>
            <l n="10.350">For that Crist for Cristene men deide, and confermed the lawe</l>
            <l n="10.351">That whoso wolde and wilneth with Crist to arise--</l>
            <l n="10.351">
               <emph>Si cum Christo surrexistis &amp;c--</emph>
            </l>
            <l n="10.352">He sholde lovye and lene and the lawe fulfille.</l>
            <l n="10.353">That is, love thi Lord God levest aboven alle,</l>
            <l n="10.354">And after, alle Cristene creatures in commune, ech man oother;</l>
            <l n="10.355">And thus bilongeth to lovye, that leveth to be saved.</l>
            <l n="10.356">And but we do thus in dede er the day of dome,</l>
            <l n="10.357">It shal bisitten us ful soure, the silver that we kepen,</l>
            <l n="10.358">And oure bakkes that mothe-eten be, and seen beggeris go naked,</l>
            <l n="10.359">Or delit in wyn and wildefowel, and wite any in defaute.</l>
            <l n="10.360">For every Cristene creature sholde be kynde til oother,</l>
            <l n="10.361">And sithen hethen to helpe in hope of amendement.</l>
            <l n="10.362">-God hoteth heighe and lowe that no man hurte oother,</l>
            <l n="10.363">And seith, "Slee noght that semblable is to myn owene liknesse,</l>
            <l n="10.364">But if I sende thee som tokene,' and seith " Non mecaberis--</l>
            <l n="10.365">Is slee noght but suffre, and al[so] for the beste,</l>
            <l n="10.366">For Michi vindictam et ego retribuam.</l>
            <l n="10.367">""For I shal punysshe in purgatorie or in the put of helle</l>
            <l n="10.368">Ech man for hise mysdedes, but mercy it lette.'</l>
            <l n="10.369">" This is a long lesson.' quod I, " and litel am I the wiser!</l>
            <l n="10.370">Where Dowel is or Dobet derkliche ye shewen.</l>
            <l n="10.371">Manye tales ye tellen that Theologie lerneth,</l>
            <l n="10.372">And that I man maad was, and my name yentred</l>
            <l n="10.373">In the legende of lif longe er I were,</l>
            <l n="10.374">Or ellis unwriten for som wikkednesse, as Holy Writ witnesseth:</l>
            <l n="10.374">
               <emph>Nemo ascendit ad celum nisi qui de celo descendit.</emph>
            </l>
            <l n="10.375">"And I leve it wel, by Oure Lord and on no lettrure bettre.</l>
            <l n="10.376">For Salomon the Sage that Sapienee [made]</l>
            <l n="10.377">God gaf hym grace of wit and alle goodes after</l>
            <l n="10.378">To rule the reume and riche to make;</l>
            <l n="10.379">He demed wel and wisely, as Holy Writ telleth.</l>
            <l n="10.380">Aristotle and he--who wissed men bettre?</l>
            <l n="10.381">Maistres that of Goddes mercy techen men and prechen,</l>
            <l n="10.382">Of hir wordes thei wissen us for wisest as in hir tyme--</l>
            <l n="10.383">And al Holy Chirche holdeth hem bothe [in helle]!</l>
            <l n="10.384">And if I sholde werche by hir werkes to wynne me hevene,</l>
            <l n="10.385">That for hir werkes and wit now wonyeth in pyne--</l>
            <l n="10.386">Thanne wroughte I unwisly. whatsoevere ye preche!</l>
            <l n="10.387">"Ac of fele witty, in feith, litel ferly I have</l>
            <l n="10.388">Though hir goost be ungracious God for to plese.</l>
            <l n="10.389">For many men on this moolde moore setten hir herte</l>
            <l n="10.390">In good than in God--forthi hem grace failleth</l>
            <l n="10.391">At hir mooste mesehief, whan [men] shal lif lete,</l>
            <l n="10.392">As Salamon dide and swiche othere, that shewed grete wittes,</l>
            <l n="10.393">Ac hir werkes, as Holy Writ seith, was evere the contrarie.</l>
            <l n="10.394">Forthi wise witted men and wel ylettred clerkes</l>
            <l n="10.395">As thei seyen hemself selde doon therafter:</l>
            <l n="10.395">
               <emph>Super cathedram Moysi &amp;c.</emph>
            </l>
            <l n="10.396">"Ac I wene it worth of manye as was in Noes tyme</l>
            <l n="10.397">Tho he shoop that ship of shides and of bordes:</l>
            <l n="10.398">Was nevere wrighte saved that wroghte theron, ne oother werkman ellis,</l>
            <l n="10.399">But briddes and beestes and the blissed Noe</l>
            <l n="10.400">And his wif with hise sones and also hire wyves:</l>
            <l n="10.401">Of wrightes that it wroghte was noon of hem ysaved.</l>
            <l n="10.402">"God lene it fare noght so bi folk that the feith techeth</l>
            <l n="10.403">Of Holi Chirche, that herberwe is and Goddes hous to save</l>
            <l n="10.404">And shilden us from shame therinne, as Noes ship dide beestes.</l>
            <l n="10.405">And men that maden it amydde the flood adreynten.</l>
            <l n="10.406">The culorum of this clause curatours is to mene,</l>
            <l n="10.407">That ben carpenters Holy Kirk to rnake for Cristes owene beestes:</l>
            <l n="10.407">
               <emph>Homines et iumenta salvabis, Domine, &amp;c.</emph>
            </l>
            <l n="10.408">At domesday the deluvye worth of deth and fir at ones;</l>
            <l n="10.409">Forthi I counseille yow clerkes, of Holy [Kirke] the wrightes,</l>
            <l n="10.410">Wercheth ye werkes as ye sen ywrite, lest ye worthe noght therinne!</l>
            <l n="10.411">"On Good Friday, I fynde, a felon was ysaved</l>
            <l n="10.412">That hadde lyved al his lif with lesynges and with thefte;</l>
            <l n="10.413">And for he beknew on the cros and to Crist shrof hym,</l>
            <l n="10.414">He was sonner ysaved than Seint Johan the Baptist</l>
            <l n="10.415">And or Adam or Ysaye or any of the prophetes,</l>
            <l n="10.416">That hadde yleyen with Lucifer many longe yeres.</l>
            <l n="10.417">A robbere was yraunsoned rather than thei alle</l>
            <l n="10.418">Withouten penaunce of purgatorie to perpetuel blisse.</l>
            <l n="10.419">" Than Marie Maudeleyne wh[o myghte do] werse?</l>
            <l n="10.420">Or who worse dide than David, that Uries deeth conspired?</l>
            <l n="10.421">Or Poul the Apostle that no pite hadde</l>
            <l n="10.422">Cristene kynde to kille to dethe?</l>
            <l n="10.423">And now ben thise as sovereyns with seintes in hevene--</l>
            <l n="10.424">Tho that wroughte wikkedlokest in world tho thei were;</l>
            <l n="10.425">And tho that wisely wordeden and writen manye bokes</l>
            <l n="10.426">Of wit and of wisedom, with dampned soules wonye.</l>
            <l n="10.427">- That Salomon seith I trowe be sooth and certein of us alle:</l>
            <l n="10.427">
               <emph>Sunt iusti atque sapientes, et opera eorum in manu Dei sunt, &amp;c.</emph>
            </l>
            <l n="10.428">Ther are witty and wel libbynge, ac hire werkes ben yhudde</l>
            <l n="10.429">In the hondes of almyghty God, and he woot the sothe--</l>
            <l n="10.430">Wher for love a man worth allowed there and hise lele werkes,</l>
            <l n="10.431">Or ellis for his yvel wille and envye of herte,</l>
            <l n="10.432">And be allowed as he lyved so, for by luthere men knoweth the goode</l>
            <l n="10.433">"And wherby wiste men which is whit, if alle thyng blak were,</l>
            <l n="10.434">And who were a good man but if ther were som sherewe?</l>
            <l n="10.435">Forthi lyve we forth with lithere men--I leve fewe ben goode--</l>
            <l n="10.436">For "quant OPOR TET vient en place il ny ad que PA TI,'</l>
            <l n="10.437">And he that may al amende, have mercy on us alle!</l>
            <l n="10.438">For sothest word that ever God seide was tho he seide Nemo bonus.</l>
            <l n="10.439">"[And yet have I forgete ferther of fyve wittes techyng</l>
            <l n="10.440">That] Clergie of Cristes mouth comended was it [nevere];</l>
            <l n="10.441">For he seide to Seint Peter and to swiche as he lovede,</l>
            <l n="10.441">
               <emph>" Dum steteritis ante reges et presides &amp;c.</emph>
            </l>
            <l n="10.442">Though ye come bifore kynges and clerkes of the lawe,</l>
            <l n="10.443">Beth noght abasshed, for I shal be in youre mouthes,</l>
            <l n="10.444">And yyve yow wit at wille [with] konnyng to conclude hem</l>
            <l n="10.445">Alle that ayeins yow of Cristendom disputen.'</l>
            <l n="10.446">"David maketh mencion, he spak amonges kynges,</l>
            <l n="10.447">And myghte no kyng overcomen hym as by konnynge of speche.</l>
            <l n="10.448">But wit ne wisedom wan nevere the maistrie</l>
            <l n="10.449">When man was at meschief withoute the moore grace.</l>
            <l n="10.450">"The doughtieste doctour and devinour of the Trinitee,</l>
            <l n="10.451">Was Austyn the olde, and heighest of the foure,</l>
            <l n="10.452">Seide thus in a sermon--I seigh it writen ones--</l>
            <l n="10.452">
               <emph>" Ecce ipsi idiote rapiunt celum ubi nos sapientes in inbferno mergimur'</emph>
            </l>
            <l n="10.453">And is to mene to Englissh men, moore ne lesse,</l>
            <l n="10.454">Arn none rather yravysshed fro the righte bileve</l>
            <l n="10.455">Than an thise konnynge clerkes that konne manye bokes,</l>
            <l n="10.456">Ne none sonner saved, ne sadder of bileve</l>
            <l n="10.457">Than plowmen and pastours and povere commune laborers,</l>
            <l n="10.458">Souteres and shepherdes--swiche lewed juttes</l>
            <l n="10.459">Perce with a Paternoster the paleys of hevene</l>
            <l n="10.460">And passen purgatorie penauncelees at hir hennes partyng</l>
            <l n="10.461">Into the blisse of paradis for hir pure bileve,</l>
            <l n="10.462">That inparfitly here knewe and ek lyvede.</l>
            <l n="10.463">" Ye, men knowe clerkes that han corsed the tyme</l>
            <l n="10.464">That evere thei kouthe or knewe moore than Credo in Deum patrem</l>
            <l n="10.465">And principally hir paternoster--many a persone hath wisshed.</l>
            <l n="10.466">"I se ensamples myself and so may manye othere,</l>
            <l n="10.467">That servaunts that serven lordes selde fallen in arerage</l>
            <l n="10.468">But tho that kepen the lordes catel--clerkes and reves.</l>
            <l n="10.469">Right so lewed men and of litel knowyng,</l>
            <l n="10.470">Selden falle thei so foule and so fer in synne</l>
            <l n="10.471">As clerkes of Holy Kirke that kepen Cristes tresor--</l>
            <l n="10.472">The which is mannes soule to save, as God seith in the Gospel:</l>
            <l n="10.473">""Ite vos in vineam meam.'''</l>
         </div>
         <div n="11">
            <l n="11.001">Thanne Scriptare scorned me and a skile tolde,</l>
            <l n="11.002">And lakked me in Latyn and light by me sette,</l>
            <l n="11.003">And seide, " Multi multa sciunt et seipsos nesciunt.'</l>
            <l n="11.004">Tho wepte I for wo andwrathe of hir speche</l>
            <l n="11.005">And in a wynkynge w[o]rth til I  [weex] aslepe.</l>
            <l n="11.006">A merveillous metels mette me thanne.</l>
            <l n="11.007">For I was ravysshed right there--for Fortune me fette</l>
            <l n="11.008">And into the lond of longynge and love she me broughte,</l>
            <l n="11.009">And in a mirour that highte Middelerthe she made me to biholde.</l>
            <l n="11.010">Sithen she seide to me, -Here myghtow se wondres,</l>
            <l n="11.011">And knowe that thow coveitest, and come therto, peraunter.'</l>
            <l n="11.012">Thanne hadde Fortune folwynge hire two faire damyseles:</l>
            <l n="11.013">Concupiscencia Carnis men called the elder mayde,</l>
            <l n="11.014">And Coveitise of Eighes ycalled was that oother.</l>
            <l n="11.015">Pride of Parfit Lyvynge pursued hem bothe,</l>
            <l n="11.016">And bad me for my contenaunce acounten Clergie lighte.</l>
            <l n="11.017">Concupiscencia Carnis colled me aboute the nekke</l>
            <l n="11.018">And seide, "Thow art yong and yeep and hast yeres ynowe</l>
            <l n="11.019">For to lyve longe and ladies to lovye;</l>
            <l n="11.020">And in this mirour thow might se myrthes ful manye</l>
            <l n="11.021">That leden thee wole to likynge al thi lif tyme.'</l>
            <l n="11.022">The secounde seide the same: " I shal sewe thi wille;</l>
            <l n="11.023">Til thow be a lord and have lond, leten thee I nelle</l>
            <l n="11.024">That I ne shal folwe thi felawship, if Fortune it like.'</l>
            <l n="11.025">" He shal fynde me his frend,' quod Fortune therafter;</l>
            <l n="11.026">"The freke that folwede my wille failled nevere blisse.'</l>
            <l n="11.027">Thanne was ther oon that highte Elde, that hevy was of chere,</l>
            <l n="11.028">" Man,' quod he, "if I mete with thee, by Marie of hevene</l>
            <l n="11.029">Thow shalt fynde Fortune thee faille at thi mooste nede,</l>
            <l n="11.030">And Concupiscencia Carnis clene thee forsake.</l>
            <l n="11.031">Bittrely shaltow banne thanne, bothe dayes and nyghtes,</l>
            <l n="11.032">Coveitise of Eighe, that evere thow hir knewe;</l>
            <l n="11.033">And Pride of Parfit Lyvynge to muche peril thee brynge.'</l>
            <l n="11.034">" Ye? Recche thee nevere!' quod Rechelesnesse, stood forth in raggede  clothes</l>
            <l n="11.035">" Folwe forth that Fortune wole--thow has wel fer til Elde.</l>
            <l n="11.036">A man may stoupe tyme ynogh whan he shal tyne the crowne.</l>
            <l n="11.037">""Homo proponit,'' quod a poete, and Plato he highte,</l>
            <l n="11.038">""And Deus disponit'' quod he, "lat God doon his wille.''</l>
            <l n="11.039">If Truthe wol witnesse it be wel do, Fortune to folwe,</l>
            <l n="11.040">Concupiscencia Carnis ne Coveitise of Eighes</l>
            <l n="11.041">Ne shal noght greve thee graithly, ne biglIe thee but thow wolt.'</l>
            <l n="11.042">" Ye, farewel Phippe! ' quod Faunteltee, and forth gan me drawe,</l>
            <l n="11.043">Til Concupiscencia Carnis acorded til alle my werkes.</l>
            <l n="11.044">"Allas, eighe!' quod Elde and Holynesse bothe,</l>
            <l n="11.045">"That wit shal torne to wrecchednesse for wil to have his likyng!'</l>
            <l n="11.046">Coveitise of Eighes conforted me anoon after</l>
            <l n="11.047">And folwed me fourty wynter and a fifte moore,</l>
            <l n="11.048">That of Dowel ne Dobet no deyntee me thoughte.</l>
            <l n="11.049">I hadde no likyng, leve me, [o]f the leste of hem ought to knowe.</l>
            <l n="11.050">Coveitise of Eighes com ofter in mynde</l>
            <l n="11.051">Than Dowel or Dobet among my dedes alle.</l>
            <l n="11.052">Coveitise of Eighes conforted me ofte,</l>
            <l n="11.053">And seide, " Have no conscience how thow come to goode.</l>
            <l n="11.054">Go confesse thee to som frere and shewe hym thi synnes.</l>
            <l n="11.055">For whiles Fortune is thi frend freres wol thee lovye,</l>
            <l n="11.056">And fe[stn]e thee in hir fraternitee and for thee biseke</l>
            <l n="11.057">To hir Priour Provincial a pardon for to have,</l>
            <l n="11.058">And preien for thee pol by pol if thow be pecuniosus.</l>
            <l n="11.058">
               <emph>   Pena pecuniaria non sufficit pro spiritualibus delictis.</emph>
            </l>
            <l n="11.059">By wissynge of this wenche I dide, hir wordes were so swete,</l>
            <l n="11.060">Til I foryat youthe and yarn into elde.</l>
            <l n="11.061">And thanne was Fortune my foo, for al hir faire biheste,</l>
            <l n="11.062">And poverte pursued me and putte me lowe.</l>
            <l n="11.063">And tho fond I the frere afered and flittynge bothe</l>
            <l n="11.064">Ayeins oure firste forward, for I seide I nolde</l>
            <l n="11.065">Be buried at hire hous but at my parisshe chirche</l>
            <l n="11.066">(For I herde ones how Conscience it tolde</l>
            <l n="11.067">That there a man were cristned, by kynde he sholde be buryed).</l>
            <l n="11.068">And for I seide thus to freres, a fool thei me helden,</l>
            <l n="11.069">And loved me the lasse for my lele speche.</l>
            <l n="11.070">Ac yet I cryde on my confessour that [so konnyng heeld hymself].</l>
            <l n="11.071">"By my feith, frere!' quod I, " ye faren lik thise woweris</l>
            <l n="11.072">That wedde none widwes but for to welden hir goodes.</l>
            <l n="11.073">Right so, by the roode, roughte ye nevere  '</l>
            <l n="11.074">Where my body were buryed, by so ye hadde my silver!</l>
            <l n="11.075">Ich have muche merveille of yow, and so hath many another,</l>
            <l n="11.076">Whi youre covent coveiteth to confesse and to burye</l>
            <l n="11.077">Rather than to baptize barnes that ben catecumelynges.</l>
            <l n="11.078">Baptizynge and buryinge bothe beth ful nedefulle;</l>
            <l n="11.079">Ac muche moore meritorie me thynketh it is to baptize;  -</l>
            <l n="11.080">For a baptized man may, as maistres telleth, .</l>
            <l n="11.081">Thorugh contricion come to the heighe hevene--</l>
            <l n="11.081">
               <emph>   Sola contricio delet peccatum--</emph>
            </l>
            <l n="11.082">Ac a barn withouten bapteme may noght so be saved--</l>
            <l n="11.082">
               <emph>   Nisi quis renatus fuerit.</emph>
            </l>
            <l n="11.083">Loke, ye lettred men, wheither I lye or do noght.'</l>
            <l n="11.084">And Lewte tho lo[ugh] on me, for I loured after.</l>
            <l n="11.085">"Wherfore lourestow?' quod Lewtee and loked on me harde.</l>
            <l n="11.086">"If I dorste [amonges men,' quod I], "this metels avowe!'</l>
            <l n="11.087">" Yis, by Peter and by Poul!' quod he, " and take hem bothe to witnesse:</l>
            <l n="11.088">Non oderis fratres secrete in corde tuo set publice argue illos.'</l>
            <l n="11.089">"They wole aleggen also,' quod I, " and by the Gospel preven:</l>
            <l n="11.090">
               <emph>Nolite iudicure quemquam.</emph>
            </l>
            <l n="11.091">"And wherof serveth lawe,' quod Lewtee, if no lif undertoke it--</l>
            <l n="11.092">Falsnesse ne faiterie? For somwhat the Apostle seide</l>
            <l n="11.093">Non oderis fratrem.</l>
            <l n="11.094">And in the Sauter also seith David the prophete</l>
            <l n="11.094">
               <emph>95   Existimasti inique quod ero tui similis &amp;c.</emph>
            </l>
            <l n="11.095">It is licitum for lewed men to [l]egge the sothe</l>
            <l n="11.096">If hem liketh and lest--ech a lawe it graunteth'.</l>
            <l n="11.097">Except persons and preestes and prelates of Holy Chirche:</l>
            <l n="11.098">It falleth noght for that folk no tales to telle--</l>
            <l n="11.100">Though the tale were trewe--and it touched synne.</l>
            <l n="11.101">"Thyng that al the world woot, wherfore sholdestow spare</l>
            <l n="11.102">To reden it in retorik to arate dedly synne?</l>
            <l n="11.103">Ac be neveremoore the firste the defaute to blame;</l>
            <l n="11.104">Though thow se yvel, seye it noght first--be sory it nere amended.</l>
            <l n="11.105">No thyng that is pryve, publice thow it nevere;-</l>
            <l n="11.106">Neither for love laude it noght, ne lakke it For envye:</l>
            <l n="11.106">
               <emph> Parum lauda; vitupero parcius.'</emph>
            </l>
            <l n="11.107">" He seith sooth,' quod Scripture tho, and skipte an heigh and preched;</l>
            <l n="11.108">Ac the matere that she meved, if lewed men it knewe,</l>
            <l n="11.109">The lasse, as I leve, lovyen thei wolde</l>
            <l n="11.110">The bileve o[f Oure] Lord that lettred men techeth.</l>
            <l n="11.111">This was hir teme and hir text--I took ful good hede:</l>
            <l n="11.112">"Multi to a mangerie and to the mete were sompned;</l>
            <l n="11.113">And whan the peple was plener comen, the porter unpynned the yate</l>
            <l n="11.114">And plukked in Pauci pryveliche and leet the remenaunt go rome.'</l>
            <l n="11.115">Al for tene of hir text trembled myn herte,</l>
            <l n="11.116">And in a weer gan I wexe, and with myself to dispute</l>
            <l n="11.117">Wheither I were chose or noght chose; on Holy Chirche I thoughte,</l>
            <l n="11.118">That underfeng me atte font for oon of Goddes chosene.</l>
            <l n="11.119">For Crist cleped us alle, come if we wolde--</l>
            <l n="11.120">Sarsens and scismatikes, and so he dide the Jewes:</l>
            <l n="11.120">
               <emph> 0 vos omnes sicientes, venite &amp;c;</emph>
            </l>
            <l n="11.121">And bad hem souke for synne sa[l]ve at his breste.</l>
            <l n="11.122">And drynke boote for bale, brouke it whoso myghte.</l>
            <l n="11.123">"Thanne may alle Cristene come,' quod I, -and cleyme there entree</l>
            <l n="11.124">By the blood that he boughte us with and thorugh bapteme after:</l>
            <l n="11.124">
               <emph> Qui crediderit et baptizatus fuerit &amp;c.</emph>
            </l>
            <l n="11.125">For though a Cristen man coveited his Cristendom to reneye,</l>
            <l n="11.126">Rightfully to reneye no reson it wolde.</l>
            <l n="11.127">" For may no cherl chartre make, ne his c[h]atel selle</l>
            <l n="11.128">Withouten leve of his lord--no lawe wol it graunte.</l>
            <l n="11.129">Ac he may renne in arerage and rome fro home,</l>
            <l n="11.130">And as a reneyed caytif recchelesly aboute.</l>
            <l n="11.131">Ac Reson shal rekene with hym and rebuken hym at the laste,</l>
            <l n="11.132">And Conscience acounte with hym and casten hym in arerage,</l>
            <l n="11.133">And putten hym after in prison in purgatorie to brenne,</l>
            <l n="11.134">For his arerages rewarden hym there right to the day of dome,</l>
            <l n="11.135">But if Contricion wol come and crye by his lyve</l>
            <l n="11.136">Mercy for hise mysdedes with mouthe or with herte.'</l>
            <l n="11.137">" That is sooth,' seide Scripture; " may no synne lette</l>
            <l n="11.138">Mercy al to amende, and mekenesse hir folwe;</l>
            <l n="11.139">For thei beth, as oure bokes telleth, above Goddes werkes: -</l>
            <l n="11.139">
               <emph> Misericordia eius super omnia opera eius.'</emph>
            </l>
            <l n="11.140">"Ye, baw for bokes!' quod oon was broken out ofhelle.</l>
            <l n="11.141">" I Troianus, a trewe knyght, take witnesse at a pope</l>
            <l n="11.142">How I was ded and dampned to dwellen in pyne  '</l>
            <l n="11.143">For an uncristere creature; clerkes wite the sothe--</l>
            <l n="11.144">That al the clergie under Crist ne myghte me cracche fro helle</l>
            <l n="11.145">But oonliche love and leautee and my laweful domes.</l>
            <l n="11.146">"Gregorie wiste this wel, and wilned to my soule</l>
            <l n="11.147">Savacion for soothnesse that he seigh in my werkes.</l>
            <l n="11.148">And after that he wepte and wilned me were graunted grace,</l>
            <l n="11.149">Withouten any bede biddyng his boone was underfongen,</l>
            <l n="11.150">And I saved, as ye may see, withouten syngynge of masses,</l>
            <l n="11.151">By love and by lernyng of my lyvynge in truthe,</l>
            <l n="11.152">Broughte me fro bitter peyne ther no biddyng myghte</l>
            <l n="11.153">" Lo! ye lordes, what leautee dide by an Emperour of Home</l>
            <l n="11.154">That was an uncristene creature, as clerkes fyndeth in bokes.</l>
            <l n="11.155">Nought thorugh preiere of a pope but for his pure truthe</l>
            <l n="11.156">Was that Sarsen saved, as Seint Gregorie bereth witnesse.</l>
            <l n="11.157">Wel oughte ye lordes that lawes kepe this lesson to have in mynde,</l>
            <l n="11.158">And on Troianus truthe to thenke; and do truthe to the peple.</l>
            <l n="11.159">"This matere is merk for many of yow--ac, men of Holy Chirche,</l>
            <l n="11.160">The Legend[a] Sanctorum yow lereth more largere than I yow telle.</l>
            <l n="11.161">Ac thus leel love and lyvyng in truthe</l>
            <l n="11.162">Pulte out of pyne a paynym of Rome.</l>
            <l n="11.163">Yblissed be truthe that so brak helle yates</l>
            <l n="11.164">And saved the Sarsyn from Sathanas and his power,</l>
            <l n="11.165">Ther no clergie ne kouthe, ne konnyng of lawes!</l>
            <l n="11.166">Love and leautee is a lell science,</l>
            <l n="11.167">For that is the book blissed of blisse and of joye:</l>
            <l n="11.168">God wroughte it and wroot it with his owene fynger</l>
            <l n="11.169">And took it to Moises upon the mount, alle men to lere.</l>
            <l n="11.170">"Lawe withouten love,' quod Troianus, "ley ther a bene--</l>
            <l n="11.171">Or any science under sonne, the seven arts and alle!</l>
            <l n="11.172">--But thei ben lerned for Oure Lordes love, lost is al the tyme,</l>
            <l n="11.173">For no cause to cacche silver therby, ne to be called a maister,</l>
            <l n="11.174">But al for love of Oure Lord and the bet to love the peple.</l>
            <l n="11.175">"For Seint Johan seide it, and sothe arn hise wordes:</l>
            <l n="11.175">
               <emph> Qui non diligit manet in morte.</emph>
            </l>
            <l n="11.176">Whoso loveth noght, leve me, he lyveth in deeth deyinge;</l>
            <l n="11.177">And that alle manere men, enemyes and frendes,</l>
            <l n="11.178">Love hir eyther oother, and lene hem as hemselve.</l>
            <l n="11.179">Whoso leneth noght, he loveth noght, Oure Lord woot the sothe</l>
            <l n="11.180">And comaundeth ech creature to conformen hym to lovye  -</l>
            <l n="11.181">His neighebour as hymselve and hise enemyes after.</l>
            <l n="11.182">For hem that haten us is oure merite to lovye,</l>
            <l n="11.183">And sovereynly povere peple to plese--hir preieres maye us helpe.</l>
            <l n="11.184">For oure joy and oure [ju]ele, Jesu Crist of hevene,</l>
            <l n="11.185">In a povere mannes apparaille pursueth us evere,</l>
            <l n="11.186">And loketh on us in hir liknesse and that with lovely chere,</l>
            <l n="11.187">To knowen us by oure kynde herte and castynge of oure eighen,</l>
            <l n="11.188">Wheither we love the lordes here bifore the Lord of blis</l>
            <l n="11.189">And exciteth us by the Evangelie that whan we maken festes,</l>
            <l n="11.190">We sholde noght clepe oure kyn therto, ne none kynnes riche:</l>
            <l n="11.190">
               <emph>   Cum facitis conviva, nolite invitare amicos.</emph>
            </l>
            <l n="11.191">""Ac calleth the carefulle therto, the croked and the povere;</l>
            <l n="11.192">For youre frendes wol feden yow, and founde yow to quyte</l>
            <l n="11.193">Youre festynge and youre faire yifte--ech frend quyteth so oother.</l>
            <l n="11.194">Ac for the povere I shal paie, and pure wel quyte hir travaille</l>
            <l n="11.195">That yyveth hem mete or moneie and loveth hem for my sake.'</l>
            <l n="11.196">"Almighty God myghte ha[ve] maad riche alle men, if he wolde,</l>
            <l n="11.197">Ac for the beste ben som riche and some beggeres and povere.</l>
            <l n="11.198">For alle arc we Cristes creatures, and of his cofres riche,</l>
            <l n="11.199">And bretheren as of oo blood, as wel beggeres as erles.</l>
            <l n="11.200">For at Calvarie of Cristes blood Cristendom gan sprynge,</l>
            <l n="11.201">And blody bretheren we bicome there, of o body ywonne,</l>
            <l n="11.202">As quasi modo geniti gentil men echone--</l>
            <l n="11.203">No beggere ne boye amonges us but if it synne made.</l>
            <l n="11.203">
               <emph> Quifacit peccatum servus est peccati.</emph>
            </l>
            <l n="11.204">ln the olde lawe, as the lettre telleth, "mennes sones'' men called us,</l>
            <l n="11.205">Of Adames issue and Eve, ay til God-Man deide;</l>
            <l n="11.206">And after his resurexcion Redemptor was his name.</l>
            <l n="11.207">And we hise bretheren thorugh hym ybought, bothe riche and povere.</l>
            <l n="11.208">Forthi love we as leve children shal, and ech man laughe of oother,</l>
            <l n="11.209">And of that ech man may forbere, amende there it neaeth,</l>
            <l n="11.210">And every man helpe oother--for hennes shul we alle:</l>
            <l n="11.210">
               <emph> Alter alterius onera portate.</emph>
            </l>
            <l n="11.211">And be we noght unkynde of oure catel, ne of oure konnyng neither,</l>
            <l n="11.212">For woot no man how neigh it is to ben ynome fro bothe.</l>
            <l n="11.213">Forthi lakke no lif oother, though he moore Latyn knowe,</l>
            <l n="11.214">Ne undernyme noght foule, for is noon withoute defaute.</l>
            <l n="11.215">For whatevere clerkes carpe of Cristendom or ellis,</l>
            <l n="11.216">Crist to a commune womman seide in commune at a feste</l>
            <l n="11.217">That Fides sua sholde saven hire and salven hire of synnes.</l>
            <l n="11.218">"Thanne is bileve a lele help, above logyk or lawe.</l>
            <l n="11.219">Of logyk ne of lawe in Legendo Sanctorum</l>
            <l n="11.220">Is litel alowaunce maad, but if bileve hem helpe;</l>
            <l n="11.221">For it is overlonge er logyk any lesson assoille,</l>
            <l n="11.222">And lawe is looth to lovye but if he lacche silver.</l>
            <l n="11.223">Bothe logyk and lawe, that loveth noght to lye,</l>
            <l n="11.224">I conseille alle Cristene, clyve noght theron to soore,</l>
            <l n="11.225">For some wordes I fynde writen, were of Feithes techyng,</l>
            <l n="11.226">That saved synful men, as Seint Johan bereth witnesse:</l>
            <l n="11.226">
               <emph> Eadem mensura qua mensifueritis remecietur vobis.</emph>
            </l>
            <l n="11.227">Forthi lerne we the lawe of love as Oure Lord taughte;</l>
            <l n="11.228">And as Seint Gregorie seide, for mannes soule heIthe,</l>
            <l n="11.229">Melius est scrutari scelera nostra quam naturas rerum.</l>
            <l n="11.230">"Why I meve this matere is moost for the povere;</l>
            <l n="11.231">For in hir liknesse Oure Lord ofte hath ben yknowe.</l>
            <l n="11.232">Witnesse in the Pask wyke whan he yede to Emaus--</l>
            <l n="11.233">Cleophas ne knew hym noght, that he Crist were,</l>
            <l n="11.234">For his povere apparaille and pilgrymes wedes,</l>
            <l n="11.235">Til he blessede and brak the breed that thei eten.</l>
            <l n="11.236">So bi hise werkes thei wisten that he was Jesus,</l>
            <l n="11.237">Ac by clothyng thei knewe hym noght, ne by carpynge of tonge.</l>
            <l n="11.238">And al was ensample, for sooth, to us synfulle here,</l>
            <l n="11.239">That we sholde be lowe and loveliche of speche,</l>
            <l n="11.240">And apparaille us noght over proudly--for pilgrymes are we alle.</l>
            <l n="11.241">And in the apparaille of a povere man and pilgrymes liknesse</l>
            <l n="11.242">Many tyme God hath ben met among nedy peple,</l>
            <l n="11.243">Ther nevere segge hym seigh in secte of the riche.</l>
            <l n="11.244">"Seint Johan and othere seintes were seyen in poore clothyng,</l>
            <l n="11.245">And as povere pilgrymes preyed mennes goodes.</l>
            <l n="11.246">Jesu Crist on a Jewes doghter lighte: gentil womman though she were,</l>
            <l n="11.247">Was a pure povere maide and to a povere man ywedded.</l>
            <l n="11.248">"Martha on Marie Maudelayne an huge pleynt she made,</l>
            <l n="11.249">And to Oure Saveour self seide thise wordes:</l>
            <l n="11.250">
               <emph>Domine, non est tibi cure quod soror mea reliquit me solam ministrare ?</emph>
            </l>
            <l n="11.251">And hastily God answerde, and eitheres wille ful [wel lo]wed,</l>
            <l n="11.252">Bothe Marthaes and Maries, as Mathew bereth witnesse;</l>
            <l n="11.253">Ac poverte God putte bifore, and preised it the bettre:</l>
            <l n="11.253">
               <emph> Maria optimam partem elegit, que non auferetur ab ea.</emph>
            </l>
            <l n="11.254">"And alle the wise that evere were, by aught I kan aspye,</l>
            <l n="11.255">Preisen poverte for best Iif. if Facience it folwe,</l>
            <l n="11.256">And bothe bettre and blesseder by many fold than Richesse.</l>
            <l n="11.257">Although it be sour to suffre, ther cometh swete after;</l>
            <l n="11.258">As on a walnote--withoute is a bitter barke,</l>
            <l n="11.259">And after that bitter bark, be the shelle aweye,</l>
            <l n="11.260">is a kernel of confort kynde to restore.</l>
            <l n="11.261">So is after poverte or penaunce paciently ytake,</l>
            <l n="11.262">Maketh a man to have mynde in God and a gret wille</l>
            <l n="11.263">To wepe and to wel bidde, wherof wexeth mercy,</l>
            <l n="11.264">Of which Crist is a kernell to conforte the soule.</l>
            <l n="11.265">And wel sikerer he slepeth, the segge that is povere,</l>
            <l n="11.266">And lasse he dredeth deeth and in derke to ben yrobbed</l>
            <l n="11.267">Than he that is right riche--Reson bereth witnesse:</l>
            <l n="11.267">
               <emph> Pauper ego ludo dum tu dives meditaris.</emph>
            </l>
            <l n="11.268">"Although Salomon seide, as folk seeth in the Bible,</l>
            <l n="11.268">
               <emph>Divicias nec paupertates &amp;c,</emph>
            </l>
            <l n="11.270">Wiser than Salomon was bereth witnesse and taughte</l>
            <l n="11.271">That parfit poverte was no possession to have,</l>
            <l n="11.272">And lif moost likynge to God, as Luc bereth witnesse:</l>
            <l n="11.272">
               <emph>Si vis perfectusesse, vade et vende &amp;c--</emph>
            </l>
            <l n="11.273">And is to mene to men that on this moolde lyven,</l>
            <l n="11.274">Whoso wole he pure parfit moot possession forsake.</l>
            <l n="11.275">Or selle it, as seith the Book. and the silver dele</l>
            <l n="11.276">To beggeris that goon and begge and bidden good for Goddes love.</l>
            <l n="11.277">For failed nevere man mete that myghtful God serveth,</l>
            <l n="11.278">As David seith in the Sauter; to swiche that ben in wille</l>
            <l n="11.279">To serve God goodliche, ne greveth hym no penaunce--</l>
            <l n="11.279">
               <emph>Nichil inpossibile volenti--</emph>
            </l>
            <l n="11.280">Ne lakketh nevere liflode, lynnen ne wollen:</l>
            <l n="11.280">
               <emph>*Iuquirentes autem Dominum non minuentur omni bono.</emph>
            </l>
            <l n="11.281">"If preestes weren wise, thei wolde no silver take</l>
            <l n="11.282">For masses ne for matyns, noght hir mete of usureres,</l>
            <l n="11.283">Ne neither kirtel ne cote, theigh thei for cold sholde deye,</l>
            <l n="11.284">And thei hir devoir dide, as David seith in the Sauter:</l>
            <l n="11.284">
               <emph>Iudica me, Deus, et discerne causam meam.</emph>
            </l>
            <l n="11.285">"Spera in Deo speketh of preestes that have no spendyng silver</l>
            <l n="11.286">That if thei travaille truweliche and truste in God almyghty,</l>
            <l n="11.287">Hem sholde lakke no liflode, neyther lynnen ne wollen.</l>
            <l n="11.288">And the title that ye take ordres by telleth ye ben avaunced;</l>
            <l n="11.289">Thanne nedeth yow noght to [nyme] silver for masses that ye syngen.</l>
            <l n="11.290">For he that took yow youre title sholde take yow youre wages,</l>
            <l n="11.291">Or the bisshop that blessed yow, if that ye ben worthi.</l>
            <l n="11.292">"For made nevere kyng no knyght but he hadde catel to spende</l>
            <l n="11.293">As bifel for a knyght, or foond hym for his strengthe.</l>
            <l n="11.294">It is a careful knyght, and of a caytif kynges makyng,</l>
            <l n="11.295">That hath no lond ne lynage riche ne good loos of hise handes.</l>
            <l n="11.296">The same I segge for sothe by a1le swiche preestes</l>
            <l n="11.297">That han neither konnynge ne kyn, but a crowne one</l>
            <l n="11.298">And a title, a tale of noght, to his liflode at meschief.</l>
            <l n="11.299">He hath moore bileve, as I leve, to lacche thorugh his croune</l>
            <l n="11.300">Cure than for konnynge or "knowen for clene of berynge.'</l>
            <l n="11.301">I Have wonder for why and wherfore the bisshop</l>
            <l n="11.302">Maketh swiche preestes, that lewed men bitrayen !</l>
            <l n="11.303">"A chartre is chalangeable bifore a chief justice:</l>
            <l n="11.304">If fals Latyn be in that lettre, the lawe it impugneth,</l>
            <l n="11.305">Or peynted parentrelynarie, parcelles overskipped.</l>
            <l n="11.306">The gome that gloseth so chartres for a goky is holden.</l>
            <l n="11.307">"So is it a goky, by God! that in his gospel failleth</l>
            <l n="11.308">Or in masse or in matyns maketh any defaute:</l>
            <l n="11.308">
               <emph> Qui offendit in uno, in omnibus est reus.</emph>
            </l>
            <l n="11.309">And also in the Sauter seith David to overskipperis,</l>
            <l n="11.310">PsalliteDeonostro,psallite;quoniamrex terrae Deus Israel, psallite sapienter.</l>
            <l n="11.311">"The bisshop shal be blamed bifore God, as I leve,</l>
            <l n="11.312">That crouneth swiche Goddes knyghtes that konneth noght sapienter</l>
            <l n="11.313">Synge, ne psalmes rede, ne seye a masse of the day.</l>
            <l n="11.314">Ac never neither is blamelees, the bisshop ne the chapeleyn;</l>
            <l n="11.315">For hir either is endited, and that of "Ignorancia</l>
            <l n="11.316">Non excusat episcopos nec ydiotes preestes.'</l>
            <l n="11.317">"This lokynge on lewed preestes hath doon me lepe from poverte--</l>
            <l n="11.318">The which I preise, ther pacience is, moore parfit than richesse.'</l>
            <l n="11.319">Ac muche moore in metynge thus with me gan oon dispute--</l>
            <l n="11.320">And slepynge I seigh al this; and sithen cam Kynde</l>
            <l n="11.321">And nempned me by my name, and bad me nymen hede,</l>
            <l n="11.322">And thorugh the wondres of this world wit for to take.</l>
            <l n="11.323">And en a mountaigne that Myddelerthe highte, as me tho thoughte,</l>
            <l n="11.324">I was fet forth by ensaumples to knowe,</l>
            <l n="11.325">Thorugh ech a creature, Kynde my creatour to lovye.</l>
            <l n="11.326">I seigh the sonne and the see and the sond after,</l>
            <l n="11.327">And where that briddes and beestes by hir make thei yeden,</l>
            <l n="11.328">Wilde wormes in wodes, and wonderful foweles</l>
            <l n="11.329">With fleckede fetheres and of fele colours.</l>
            <l n="11.330">Man and his make I myghte se bothe;</l>
            <l n="11.331">Pverte and plentee, both pees and werre,</l>
            <l n="11.332">Blisse and bale -- bothe I seigh at ones,</l>
            <l n="11.333">And how men token Mede and Mercy refused.</l>
            <l n="11.334">Reson I seigh soothly sewen all beestes</l>
            <l n="11.335">In etynge, in drynkynge and in engendrynge of kynde.</l>
            <l n="11.336">And after cours of concepcion noon toke kepe of oother</l>
            <l n="11.337">As whan thei hadde ryde in rotey tume; anoonright therafter</l>
            <l n="11.338">Males drowen hem to males amornynge by hemselve,</l>
            <l n="11.339">And [femelles to femelles ferded and drowe].</l>
            <l n="11.340">Ther ne was cow ne cowkynde that conceyved hadde</l>
            <l n="11.341">That wolde belwe after bole, ne boor after sowe.</l>
            <l n="11.342">Both hors and houndes and alle othere beestes</l>
            <l n="11.343">Medled noght with hir makes that [mid] fole were.</l>
            <l n="11.344">Briddes I biheld that in buskes made nestes;</l>
            <l n="11.345">Hadde nevere wye wit to werche the leese.</l>
            <l n="11.346">I hadde wonder at whom and wher the pye</l>
            <l n="11.347">Lerned to legge the stikkes in which she leyeth and bredeth.</l>
            <l n="11.348">Ther nys wrighte, as I wene, sholde werche hir nest to paye;</l>
            <l n="11.349">If any mason made a molde therto, muche wonder it were.</l>
            <l n="11.350">And yet me merveilled moore: many othere briddes</l>
            <l n="11.351">Hidden and hileden hir egges ful derne</l>
            <l n="11.352">In mareys and moores for men sholde hem noght fynde,</l>
            <l n="11.353">And hidden hir egges whan thei therfro wente,</l>
            <l n="11.354">For fere of othere foweles and for wilde beestes.</l>
            <l n="11.355">And some troden hir makes and on trees bredden</l>
            <l n="11.356">And broughten forth hir briddes so al above the grounde.</l>
            <l n="11.357">And some briddes at the bile thorugh brethyng conceyved,</l>
            <l n="11.358">And some caukede; I took kepe how pecokkes bredden.</l>
            <l n="11.359">Muche merveilled me what maister thei hadde,</l>
            <l n="11.360">And who taughte hem on trees to tymbre so heighe</l>
            <l n="11.361">That neither burn ne beest may hir briddes rechen.</l>
            <l n="11.362">And sithen I loked on the see and so forth on the sterres;</l>
            <l n="11.363">Manye selkouthes I seigh, ben noght to seye nouthe.</l>
            <l n="11.364">I seigh floures in the fryth and hir faire colours,</l>
            <l n="11.365">And how among the grene gras growed so manye hewes,</l>
            <l n="11.366">And some soure and some swete--selkouth me thoughte.</l>
            <l n="11.367">Of hir kynde and hir colour to carpe it were to longe.</l>
            <l n="11.368">Ac that moost meved me and my mood chaunged--</l>
            <l n="11.369">That Reson rewarded and ruled alle beestes</l>
            <l n="11.370">Save man and his make: many tyme and ofte</l>
            <l n="11.371">No Reson hem folwede, [neither riche ne povere].</l>
            <l n="11.372">And thanne I rebukede Reson, and right til hymselven I seyde.</l>
            <l n="11.373">"I have wonder of thee, that witty art holden,</l>
            <l n="11.374">Why thow ne sewest man and his make, that no mysfeet hem folwe.'</l>
            <l n="11.375">And Reson arated me, and seide, "Recche thee nevere</l>
            <l n="11.376">Why I suffre or noght suffre--thiself hast noght to doone.</l>
            <l n="11.377">Amende thow it if thow myght, for my tyme is to abide.</l>
            <l n="11.378">Suffraunce is a soverayn vertue, and a swift vengeaunce.</l>
            <l n="11.379">Who suffreth moore than God?' quod he; "no gome, as I leeve.</l>
            <l n="11.380">He myghte amende in a minute while al that mysstandeth,</l>
            <l n="11.381">Ac he suffreth for som mannes goode, ad so is oure bettre.</l>
            <l n="11.382">" Holy Writ,' quod that wye, "wisseth men to suffre:</l>
            <l n="11.382">
               <emph> Propter Deum subiecti estote omni creature.</emph>
            </l>
            <l n="11.383">Frenche men and fre men affaiteth thus hire children:</l>
            <l n="11.383">
               <emph> Bele vertue est suffraunce; mal dire est petite vengeance.</emph>
            </l>
            <l n="11.383">
               <emph> Bien dire et bien suffrir fait lui suffrant a bien venir.</emph>
            </l>
            <l n="11.385">Forthi I rede,' quod Reson, "thow rule thi tonge bettre,</l>
            <l n="11.386">And er thow lakke my lif, loke if thow be to preise.</l>
            <l n="11.387">For is no creature under Crist can formen hymselven,</l>
            <l n="11.388">And if a man myghte make hymself good,</l>
            <l n="11.389">Ech a lif wolde be laklees--leeve thow non other.</l>
            <l n="11.390">Ne thow shalt fynde but fewe fayne for to here</l>
            <l n="11.391">Of here defautes foule bifore hem reherced.</l>
            <l n="11.392">"The wise and the witty wroot thus in the Bible:-</l>
            <l n="11.393">De re que te non molestat noli certare.</l>
            <l n="11.394">For be a man fair or foul. it falleth noght to lakke</l>
            <l n="11.395">The shap ne the shaft that God shoop hymselve;</l>
            <l n="11.396">For al that he wrought was wel ydo, as Holy Writ witnesseth:</l>
            <l n="11.396">
               <emph> Et vidit Deus cuncta que fecerat, et erant valde bona.</emph>
            </l>
            <l n="11.397">And bad every creature in his kynde encreesse,</l>
            <l n="11.398">Al to murthe with man that moste wo tholie</l>
            <l n="11.399">In fondynge of the flessh and of the fend bothe.</l>
            <l n="11.400">For man was maad of swich a matere he may noght wel asterte</l>
            <l n="11.401">That som tyme hym bitit to folwen his kynde.</l>
            <l n="11.402">Caton acordeth therwith--Nemo sine crimine vivit!'</l>
            <l n="11.403">Tho caughte I colour anoon and comsed to ben ashamed,</l>
            <l n="11.404">And awaked therwith. Wo was me thanne</l>
            <l n="11.405">That I in metels ne myghte moore have yknowen.</l>
            <l n="11.406">And thanne seide I to myself, and [sherewe]de that tyme,</l>
            <l n="11.407">"Now I woot what Dowel is,' quod l, " by deere God, as me thynketh!'</l>
            <l n="11.408">And as I caste up myne eighen, oon loked on me and asked</l>
            <l n="11.409">Of me, what thyng it were? " Ywis, sire,' I seyde,</l>
            <l n="11.410">"To se muche and suffre moore, certes,' quod 1, "is Dowel.'</l>
            <l n="11.411">"Haddestow suffred,' he seide, "slepynge tho thow were.</l>
            <l n="11.412">Thow sholdest have knowen that Clergie kan and conceyved moore thorugh    Reson-</l>
            <l n="11.413">For Reson wolde have reherced thee right as Clergie seide.</l>
            <l n="11.414">Ac for thyn entremetynge here artow forsake:</l>
            <l n="11.414">
               <emph>Philosophus esses, si tacuisses.</emph>
            </l>
            <l n="11.415">"Adam, whiles he spak noght, hadde paradis at wille;</l>
            <l n="11.416">Ac whan he mamelede aboute mete and entremeted to knowe</l>
            <l n="11.417">The wisedom and the wit of God, he was put fram blisse.</l>
            <l n="11.418">And right so ferde Reson bi thee--thow with thi rude spec</l>
            <l n="11.419">Lakkedest and losedest thyng that longed noght to doone.</l>
            <l n="11.420">Tho hadde he no likyng for to lere the moore.</l>
            <l n="11.421">" Pryde now and presumpcion paraventure wol thee appele,</l>
            <l n="11.422">That Clergie thi compaignye ne kepeth noght to suwe.</l>
            <l n="11.423">For shal nevere chalangynge ne chidynge chaste a man so soone</l>
            <l n="11.424">As shal shame, and shenden hym, and shape hym to amende.</l>
            <l n="11.425">For lat a dronken daffe in a dyk falle,</l>
            <l n="11.426">Lat hym ligge, loke noght on hym til hym liste aryse.</l>
            <l n="11.427">For though Reson rebuked hym thanne, reccheth he nevere;</l>
            <l n="11.428">Of Clergie ne of his counseil he counteth noght a risshe.</l>
            <l n="11.429">[To blame] or for to bete hym thanne, it were but pure synne.</l>
            <l n="11.430">Ac whan nede nymeth hym up, for doute leste he [ne] sterve,</l>
            <l n="11.431">And shame shrapeth hise clothes and hise shynes wassheth,</l>
            <l n="11.432">Thanne woot the dronken daffe wherfore he is to blame.'</l>
            <l n="11.433">"Ye siggen sooth, by my soule,' quod l, "lch have yseyen it ofte.</l>
            <l n="11.434">Ther smyt no thyng so smerte, ne smelleth so foule</l>
            <l n="11.435">As shame, there he sheweth hym--for ech man shonyeth his felaweshipe.</l>
            <l n="11.436">Why ye wisse me thus,' quod l, "was for I rebuked Reson.'</l>
            <l n="11.437">"Certes,' quod he, "that is sooth,' and shoop hym for to wal n.</l>
            <l n="11.438">And I aroos up right with that and [raughte] hym after,</l>
            <l n="11.439">And preyde hym [if his wille were, he wolde] telle me his name.</l>
         </div>
         <div n="12">
            <l n="12.001">" I am Ymaginatif,' quod he, "ydel was I nevere,</l>
            <l n="12.002">Though I sitte by myself, in siknesse nor in helthe.</l>
            <l n="12.003">I have folwed thee, in feith, thise fyve and fo</l>
            <l n="12.004">And manye tymes have meved thee to [mlyn[n]e on thyn ende,</l>
            <l n="12.005">And how fele fernyeres are faren, and so fewe to come:</l>
            <l n="12.006">And of thi wilde wantownesse [whan] thow yong were,</l>
            <l n="12.007">To amende it in thi myddel age, lest myght the faille</l>
            <l n="12.008">In thyn olde elde, that yvele kan suffre</l>
            <l n="12.009">Poverte or penaunce, or preyeres bidde:</l>
            <l n="12.009">
               <emph>Si non in prima vigilia nec in secunda &amp;c.</emph>
            </l>
            <l n="12.010">"Amende thee while thow myght; thow hast ben warned ofte</l>
            <l n="12.011">With poustees of pestilences, with poverte and with angres--</l>
            <l n="12.012">And with thise bittre baleises God beteth his deere children:</l>
            <l n="12.012">
               <emph>   Quem diligo, castiga.</emph>
            </l>
            <l n="12.013">And David in the Sauter seith, of swiche that loveth Jesus,</l>
            <l n="12.013">
               <emph>   "" Virga tua et baculus tuus, ipsa me consolata sunt.</emph>
            </l>
            <l n="12.014">Although thow strike me with thi staf, with stikke or with yerde,</l>
            <l n="12.015">It is but murthe as for me to amende my soule.''</l>
            <l n="12.016">And thow medlest thee with makynges--and myghtest go seye thi Sauter,</l>
            <l n="12.017">And bidde for hem that yyveth thee breed; for ther are bokes ynowe</l>
            <l n="12.018">To telle men what Dowel is, Dobet and Dobest bothe,</l>
            <l n="12.019">And prechours to preve what it is, of many a peire freres.'</l>
            <l n="12.020">I seigh wel he seide me sooth and, somwhat me to excuse,</l>
            <l n="12.021">Seide, "Caton conforted his sone that, clerk though he were,</l>
            <l n="12.022">To solacen hym som tyme--a[lso] I do whan I make:</l>
            <l n="12.022">
               <emph>   Interpone tuis interdum gaudia curis.</emph>
            </l>
            <l n="12.023">"And of holy men I herde,' quod l, "how thei outherwhile</l>
            <l n="12.024">Pleyden, the parfiter to ben, in [places manye].</l>
            <l n="12.025">Ac if ther were any wight that wolde me telle</l>
            <l n="12.026">What were Dowel and Dobet and Dobest at the laste,</l>
            <l n="12.027">Wolde I nevere do werk, but wende to holi chirche</l>
            <l n="12.028">And there bidde my bedes but whan ich ete or slepe.'</l>
            <l n="12.029">"Poul in his pistle,' quod he, "preveth what is Dowel:</l>
            <l n="12.029">
               <emph>   Fides, spes, caritas, et maior horum &amp;c--</emph>
            </l>
            <l n="12.030">Feith, hope and charitee, and alle ben goode,</l>
            <l n="12.031">And saven men sondry tymes, ac noon so soone as charite.</l>
            <l n="12.032">For he dooth wel, withouten doute, that dooth as lewte techeth;</l>
            <l n="12.033">That is, if thow be man maryed, thi make thow lovye,</l>
            <l n="12.034">And lyve forth as lawe wole while ye lyven bothe.</l>
            <l n="12.035">" Right so, if thow be religious, ren thow nevere ferther</l>
            <l n="12.036">To Rome ne to Rochemador, but as thi rule techeth,</l>
            <l n="12.037">And holde thee under obedience, that heigh wey is to hevene.</l>
            <l n="12.038">"And if thow be maiden to marye, and myght wel continue,</l>
            <l n="12.039">Seke thow nevere seint ferther for no soule helthe!</l>
            <l n="12.040">For what made Lucifer to lese the heighe hevene,</l>
            <l n="12.041">Or Salomon his sapience, or Sampson his strengthe?</l>
            <l n="12.042">job the Jew his joye deere he it aboughte;</l>
            <l n="12.043">Aristotle and othere mo, Ypocras and Virgile,</l>
            <l n="12.044">Alisaundre that al wan, elengliche ended.</l>
            <l n="12.045">Catel and kynde wit was combraunce to hem alle.</l>
            <l n="12.046">" Felice hir fairnesse fel hire al to sclaundre,</l>
            <l n="12.047">And Rosamounde right so reufulliche bisette</l>
            <l n="12.048">The beaute of hir body; in baddenesse she despended.</l>
            <l n="12.049">Of manye swiche I may rede--of men and or wommen--</l>
            <l n="12.050">That wise wordes wolde shewe and werche the contrarie:</l>
            <l n="12.050">
               <emph>   Sunt hamines nequam bene de virtute loquentes.</emph>
            </l>
            <l n="12.051">"And riche renkes right so gaderen and sparen,</l>
            <l n="12.052">And tho men that thei moost haten mynistren it at the laste;</l>
            <l n="12.053">And for thei suffren and see so manye nedy folkes</l>
            <l n="12.054">And love hem noght as Oure Lord bit, lesen hir soules:</l>
            <l n="12.054">
               <emph>   Date et dabitur vobis.</emph>
            </l>
            <l n="12.055">So catel and kynde wit acombreth ful manye;</l>
            <l n="12.056">Wo is hym that hem weldeth but he hem wel despende:</l>
            <l n="12.057">Scient [es] et nan facient [es] variis flagellis vapulab[un]t.</l>
            <l n="12.057">
               <emph>   Sapience, seith the Bok, swelleth a mannes soule:</emph>
            </l>
            <l n="12.057">
               <emph>   Sapiencia inflat &amp;c.</emph>
            </l>
            <l n="12.058">And richesse right so, but if the roote be trewe.</l>
            <l n="12.059">"Ac grace is a gras therfore, tho grevaunces to abate.</l>
            <l n="12.060">Ac grace ne groweth noght but amonges [gomes] lowe:</l>
            <l n="12.061">Paciwnce and poverte the place is ther groweth,</l>
            <l n="12.062">And in lele lyvynge men and in lif holy,</l>
            <l n="12.063">And thorugh the gifte of the Holy Goost, as the Gospel telleth:</l>
            <l n="12.063">
               <emph>   Spiritus ubi vult spirat.</emph>
            </l>
            <l n="12.064">"Clergie and kynde wit cometh of sighte and techyng,</l>
            <l n="12.065">As the Book bereth witnesse to burnes that kan rede:</l>
            <l n="12.065">
               <emph>   Quad scimus ioquimur, quod vidimus testamur.</emph>
            </l>
            <l n="12.066">Of quod scimus cometh clergie, a konnynge of hevene,</l>
            <l n="12.067">And of quad vidimus cometh kynde wit, of sighte of diverse peple.</l>
            <l n="12.068">Ac grace is a gifte of God, and of greet love spryngeth;</l>
            <l n="12.069">Knew nevere clerk how it cometh forth, ne kynde wit the weyes:</l>
            <l n="12.069">
               <emph>   Nescit aliquis unde venit aut quo vadit &amp;c.</emph>
            </l>
            <l n="12.070">"Ac yet is clergie to comende, and kynde wit bothe,</l>
            <l n="12.071">And namely clergie for Cristes love, that of clergie is roote.</l>
            <l n="12.072">For Moyses witnesseth that God wroot for to wisse the peple</l>
            <l n="12.073">ln the Olde Lawe, as the lettre telleth, that was the lawe of Jewes,</l>
            <l n="12.074">That what womman were in avoutrye taken, were she riche or poore,</l>
            <l n="12.075">With stones men sholde hir strike. and stone hire to dethe.</l>
            <l n="12.076">A womman, as we fynden, was gilty of that dede;</l>
            <l n="12.077">Ac Crist of his curteisie thorugh clergie hir saved.</l>
            <l n="12.078">For thorugh caractes that Crist wroot, the Jewes knewe hemselve</l>
            <l n="12.079">Giltier as afore God and gretter in synne</l>
            <l n="12.080">Than the womman that there was, and wenten awey for shame.</l>
            <l n="12.081">The clergie that there was conforted the womman.</l>
            <l n="12.082">Holy Kirke knoweth this--that Cristes writyng saved;</l>
            <l n="12.083">So clergie is confort to creatures that repenten,</l>
            <l n="12.084">And to mansede men meschief at hire ende.</l>
            <l n="12.085">"For Goddes body myghte noght ben of breed withouten clergie,</l>
            <l n="12.086">The which body is bothe boote to the rightfulle,</l>
            <l n="12.087">And deeth and dampnacion to hem that deyeth yvele;</l>
            <l n="12.088">As Cristes caracte confortede and bothe coupable shewed</l>
            <l n="12.089">The womman that the Jewes broughte, that Jesus thoughte to save:</l>
            <l n="12.089">
               <emph>   Nolite iudicare et nan iudicabimini.</emph>
            </l>
            <l n="12.090">Right so Goddes body, bretheren, but it be worthili taken,</l>
            <l n="12.091">Dampneth us at the day of dome as dide the caractes the Jewes.</l>
            <l n="12.092">"Forthi I counseille thee for Cristes sake. clergie that thow lovye,</l>
            <l n="12.093">For kynde wit is of his kyn and neighe cosynes bothe</l>
            <l n="12.094">To Oure Lord, leve me--forthi love hem, I rede.</l>
            <l n="12.095">For bothe ben as mirours to amenden oure det-autes,</l>
            <l n="12.096">And lederes for lewed men and for lettred bothe.</l>
            <l n="12.097">"Forthi lakke thow nevere logik, lawe ne hise custumes,</l>
            <l n="12.098">Ne countreplede clerkes--l counseille thee for evere!</l>
            <l n="12.099">For as a man may noght see that mysseth hise eighen.</l>
            <l n="12.100">Na moore kan no clerk but if he caughte it first thorugh bokes.</l>
            <l n="12.101">Although men made bokes, God was the maister,</l>
            <l n="12.102">And Seint Spirit the samplarie, and seide what men sholde write.</l>
            <l n="12.103">And right as sight serveth a man to se the heighe strete,</l>
            <l n="12.104">Right so lereth lettrure lewed men to reson.</l>
            <l n="12.105">And as a blynd man in bataille bereth wepne to fighte,</l>
            <l n="12.106">And hath noon hap with his ax his enemy to hitte,</l>
            <l n="12.107">Na moore kan a kynde witted man, but clerkes hym teche,</l>
            <l n="12.108">Come, for al his kynde wit, to Cristendom and be saved--</l>
            <l n="12.109">Which is the cofre of Cristes tresor, and clerkes kepe the keyes,</l>
            <l n="12.110">To unloken it at hir likyng, and to the lewed peple</l>
            <l n="12.111">Yyve mercy for hire mysdedes, if men it wole aske</l>
            <l n="12.112">Buxomliche and benigneliche, and bidden it of grace.</l>
            <l n="12.113">"Archa Dei in the Olde Lawe, Levites it kepten;</l>
            <l n="12.114">Hadde nevere lewed man leve to leggen hond on that cheste</l>
            <l n="12.115">But he were preest or preestes sone, patriark or prophete.</l>
            <l n="12.116">"Saul, for he sacrificed, sorwe hym bitidde,</l>
            <l n="12.117">And his sones also for that synne mischeved,</l>
            <l n="12.118">And manye mo other men that were no Levites,</l>
            <l n="12.119">That with archa Dei yeden, in reverence and in worship,</l>
            <l n="12.120">And leiden hond theron to liften it up--and loren hir lif after.</l>
            <l n="12.121">"Forthi I conseille alle creatures no clergie to dispise,</l>
            <l n="12.122">Ne sette short by hir science, whatso thei don hemselve.</l>
            <l n="12.123">Take we hir wordes at worth, for hire witnesses be trewe,</l>
            <l n="12.124">And medle we noght muche with hem to meven any wrathe,</l>
            <l n="12.125">Lest cheste cha[f]en us to choppe ech man other:</l>
            <l n="12.125">
               <emph>Nolite tangere christos meos &amp;c.</emph>
            </l>
            <l n="12.126">" For clergie is kepere under Crist of hevene;</l>
            <l n="12.127">[Com] ther nevere no knyght but clergie hym made.</l>
            <l n="12.128">Ac kynde wit cometh of alle kynnes sightes--</l>
            <l n="12.129">Of briddes and of beestes, [of blisse and of sorwe],</l>
            <l n="12.130">Of tastes of truthe and [oft] of deceites.</l>
            <l n="12.131">"[Olde] lyveris toforn us useden to marke</l>
            <l n="12.132">The selkouthes that thei seighen, hir sones for to teche,</l>
            <l n="12.133">And helden it an heigh science hir wittes to knowe.</l>
            <l n="12.134">Ac thorugh hir science soothly was nevere no soule ysaved,</l>
            <l n="12.135">Ne broght by hir bokes to blisse ne to joye;</l>
            <l n="12.136">For alle hir kynde knowyng com but of diverse sightes.</l>
            <l n="12.137">" Patriarkes and prophetes repreveden hir science,</l>
            <l n="12.138">And seiden hir wordes ne hir wisdomes was but a folye;</l>
            <l n="12.139">As to the clergie of Crist, counted it but a trufle:</l>
            <l n="12.139">
               <emph>Sapiencia huius mundi stultitia est apud Deum.</emph>
            </l>
            <l n="12.140">"For the heighe Holy Goost hevene shal tocleve,</l>
            <l n="12.141">And love shal lepe out after into this lowe erthe,</l>
            <l n="12.142">And clennesse shal cacchen it and clerkes shullen it fynde:</l>
            <l n="12.142">
               <emph> Pastores laquebantur ad invicem.</emph>
            </l>
            <l n="12.143">" He speketh there of riche men right noght, ne of right witty,</l>
            <l n="12.144">Ne of lordes that were lewed men, but of the hyeste lettred oute:</l>
            <l n="12.145">
               <emph>Ibant magi ab oriente.</emph>
            </l>
            <l n="12.146">(If any frere were founde there, I yyve thee fyve shillynges!)</l>
            <l n="12.147">Ne in none beggers cote was that barn born,</l>
            <l n="12.148">But in a burgeises place, of Bethlem the beste:</l>
            <l n="12.148">
               <emph> Sed non erat ei locus in diversorio--et pauper nan habet   diversorium.</emph>
            </l>
            <l n="12.149">"To pastours and to poetes appered the aungel,</l>
            <l n="12.150">And bad hem go to Bethlem Goddes burthe to honoure,</l>
            <l n="12.151">And songe a song of solas, Gloria in excelsis Deo.!</l>
            <l n="12.152">Riche men rutte tho and in hir reste were,</l>
            <l n="12.153">Tho it shon to shepherdes, a shewer of blisse.</l>
            <l n="12.154">Clerkes knewen it wel and comen with hir presents,</l>
            <l n="12.155">And diden hir homage nurably to hym that was almyghty.</l>
            <l n="12.156">"Why I have told thee I this--I took ful good hede</l>
            <l n="12.157">How thow contrariedest lergie with crabbede wordes,</l>
            <l n="12.158">How that lewed men lightloker than lettrede were saved,</l>
            <l n="12.159">Than clerkes or kynde witted men, of Cristene peple.</l>
            <l n="12.160">And thow seidest sooth of somme--ac se in what manere.</l>
            <l n="12.161">"Tak two stronge men and in Themese cast hem,</l>
            <l n="12.162">And bothe naked as a nedle, hir noon sikerer than other;</l>
            <l n="12.163">That oon hath konnynge and kan swymmen and dyven,</l>
            <l n="12.164">That oother is lewed of that labour, lerned nevere swymme.</l>
            <l n="12.165">Which trowestow of tho two in Themese is in moost drede--</l>
            <l n="12.166">He that nevere ne dyved ne noght kan of symmyng</l>
            <l n="12.167">Or the swymmere that is saff by so hymself like,</l>
            <l n="12.168">Ther his felawe fleteth forthas the flood liketh,</l>
            <l n="12.169">And is in drede to drenche, that nevere dide swymme?'</l>
            <l n="12.170">"That swymme kan noght,' I seide, "it semeth to my wittes.'</l>
            <l n="12.171">" Right so,' quod the renk, " reson it sheweth,</l>
            <l n="12.172">That he that knoweth clergie kan sonner arise</l>
            <l n="12.173">Out of synne and be saaf, though he synne ofte,</l>
            <l n="12.174">If hym liketh and lest, than any lewed, leelly.</l>
            <l n="12.175">For if the clerk be konnynge, he knoweth what is synne,</l>
            <l n="12.176">And how contricion withoute confession conforteth the soule,</l>
            <l n="12.177">As thow seest in the Sauter in salmes oon or tweyne,</l>
            <l n="12.178">How contricion is comended for it cacheth awey synne:</l>
            <l n="12.178">
               <emph> Beati quorum remisse sunt iniquitates et quorum tecta sunt pecata.</emph>
            </l>
            <l n="12.179">And this conforteth ech a clerk and kevereth hym fro wanhope,</l>
            <l n="12.180">In which flood the fend fondeth a man hardest;</l>
            <l n="12.181">Ther the lewed lith stille and loketh after Lente,</l>
            <l n="12.182">And hath no contricion er he come to shrifte--and thanne kan he litel telle,</l>
            <l n="12.183">But as his loresman lereth hyrn bileveth and troweth,</l>
            <l n="12.184">And that is after person or parissh preest, and paraventure bothe unkonnynge</l>
            <l n="12.185">To lere lewed men, as Luc bereth witnesse:</l>
            <l n="12.185">
               <emph> Dum cecus ducit cecum &amp;c.</emph>
            </l>
            <l n="12.186">"Wo was hym marked that wade moot with the lewed!</l>
            <l n="12.187">Wel may the barn blesse that hym to book sette,</l>
            <l n="12.188">That lyvynge after lettrure saved hym lif and soule.</l>
            <l n="12.189">Dominus pars hereditatis mee is a murye verset</l>
            <l n="12.190">That hath take fro Tybourne twenty stronge theves,</l>
            <l n="12.191">Ther lewed theves ben lolled up--loke how thei be saved!</l>
            <l n="12.192">"The thef that hadde grace of God on Good Fryday as thow speke,</l>
            <l n="12.193">Was for he yald hym creaunt to Crist on the cros and knewliched hym gilty,</l>
            <l n="12.194">And grace asked of God, that to graunten is evere redy</l>
            <l n="12.195">To hem that buxomliche biddeth it, and ben in wille to amenden hem.</l>
            <l n="12.196">Ac though that theef hadde hevene, he hadde noon heigh blisse,</l>
            <l n="12.197">As Seint Johan and othere seintes that deserved hadde bettre.</l>
            <l n="12.198">Right as som man yeve me mete and sette me amydde the floor:</l>
            <l n="12.199">I hadde mete moore than ynough. ac noght so muche worshipe</l>
            <l n="12.200">As tho that seten at the syde table or with the sovereynes of the halle,</l>
            <l n="12.201">But sete as a beggere bordlees by myself on the grounde.</l>
            <l n="12.202">So it fareth by that felon that a Good Friday was saved:</l>
            <l n="12.203">He sit neither with Seint Johan, Symond ne Jude,</l>
            <l n="12.204">Ne with maydenes ne with martires ne confessours ne wydewes,</l>
            <l n="12.205">But by hymself as a soleyn, and served on the erthe.</l>
            <l n="12.206">For he that is ones a thef is everemoore in daunger,</l>
            <l n="12.207">And as lawe liketh to lyve or to deye:</l>
            <l n="12.207">
               <emph> De peccato propiciato noli esse sine metu.</emph>
            </l>
            <l n="12.208">And for to serven a seint and swich a thef togideres--</l>
            <l n="12.209">It were neither reson ne right to rewarde both yliche.</l>
            <l n="12.210">"And right as Troianus the trewe knyght tilde noght depe in helle</l>
            <l n="12.211">That Oure Lord ne hadde hym lightly out, so leve I [by] the thef in hevene:</l>
            <l n="12.212">For he is in the loweste of hevene, if oure bileve be trewe,</l>
            <l n="12.213">And wel losely he lolleth there, by the lawe of Holy Chirche,</l>
            <l n="12.213">
               <emph>Quia reddit uicuiqae iuxta opera sua.</emph>
            </l>
            <l n="12.214">"Ac why that oon theef on the cros creaunt hym yald</l>
            <l n="12.215">Rather than that oother theef, though thow woldest appose,</l>
            <l n="12.216">Alle the clerkes under Crist ne kouthe the skile assoille:</l>
            <l n="12.216">
               <emph>Quare placuit ? Quia voluit.</emph>
            </l>
            <l n="12.217">And so I seye by thee, that sekest after the whyes,   -</l>
            <l n="12.218">And aresonedest Reson, a rebukynge as it were,</l>
            <l n="12.219">And willest of briddes and of beestes and of hir bredyng knowe,</l>
            <l n="12.220">Why some be alough and some aloft, thi likyng it were;</l>
            <l n="12.221">And of the floures in the fryth and of hire faire hewes--</l>
            <l n="12.222">Wherof thei cacche hir colours so clere and so brighte,</l>
            <l n="12.223">And of the stones and of the sterres--thow studiest, as I leve,</l>
            <l n="12.224">How evere beest outher brid hath so breme wittes . . .</l>
            <l n="12.225">"Clergie ne Kynde Wit ne knew nevere the cause,</l>
            <l n="12.226">Ac Kynde knoweth the cause hymself and no creature ellis.</l>
            <l n="12.227">He is the pies patron and putteth it in hir ere</l>
            <l n="12.228">That there the thorn is thikkest to buylden and brede.</l>
            <l n="12.229">And Kynde kenned the pecok to cauken in swich a kynde,</l>
            <l n="12.230">And Kynde kenned Adam to knowe his pryve membres,</l>
            <l n="12.231">And taughte hym and Eve to helien hem with leves.</l>
            <l n="12.232">" Lewed men many tymes maistres thei apposen, .</l>
            <l n="12.233">Whi Adam ne hiled noght first his mouth that eet the appul,</l>
            <l n="12.234">Rather than his likame alogh?--lewed asken thus clerkes.</l>
            <l n="12.235">Kynde knoweth whi he dide so, ac no clerk ellis!</l>
            <l n="12.236">"Ac of briddes and of beestes men by olde tyme</l>
            <l n="12.237">Ensamples token and termes, as telleth thise poetes,</l>
            <l n="12.238">And that the faireste fowel foulest engendreth,</l>
            <l n="12.239">And feblest fowel of flight is that fleeth or swymmeth.</l>
            <l n="12.240">And that is the pecok and the pehen--proude riche men thei bitokneth</l>
            <l n="12.241">For the pecok and men pursue hym may noght flee heighe:</l>
            <l n="12.242">For the trailynge of his tail overtaken is he soone.</l>
            <l n="12.243">And his flessh is foul flessh, and his feet bothe,</l>
            <l n="12.244">And unlovelich of ledene and looth for to here.</l>
            <l n="12.245">"Right so the riche, if he his richesse kepe</l>
            <l n="12.246">And deleth it noght til his deeth day, the tail of alle is sorwe.</l>
            <l n="12.247">Right as the pennes of the pecok peyneth hym in his flight,</l>
            <l n="12.248">So is possession peyne of pens and of nobles</l>
            <l n="12.249">To alle hem that it holdeth til hir tail be plukked.</l>
            <l n="12.250">And though the riche repente thanne and birewe the tyme</l>
            <l n="12.251">That evere he gadered so grete and gaf therof so litel,</l>
            <l n="12.252">Though he crye to Crist thanne with kene wil, I leve</l>
            <l n="12.253">His ledene be in Oure Lordes ere lik a pies chiteryng;</l>
            <l n="12.254">And whan his caroyne shal come in cave to be buryed,</l>
            <l n="12.255">I leve it flawme ful foule the fold al aboute,</l>
            <l n="12.256">And alle the othere ther it lith envenymeth thorugh his attre.</l>
            <l n="12.257">By the po feet is understande, as I have lerned in Avynet,</l>
            <l n="12.258">Executours--false frendes that fulfille noght his wille</l>
            <l n="12.259">That was writen, and thei witnesse to werche right as it wolde.</l>
            <l n="12.260">Thus the poete preveth that the pecok for his fetheres is reverenced;</l>
            <l n="12.261">Right so is the riche by reson of hise goodes.</l>
            <l n="12.262">"The larke, that is a lasse fowel, is moore lovelich of ledene,</l>
            <l n="12.263">And wel awey of wynge swifter than the pecok,</l>
            <l n="12.264">And of flessh by felefold fatter and swetter;</l>
            <l n="12.265">To lowe libbynge men the larke is resembled.</l>
            <l n="12.266">["Swiche tales he telleth, Aristotle the grete clerk];</l>
            <l n="12.267">Thus he likneth in his logik the leeste fowel oute.</l>
            <l n="12.268">And wheither he be saaf or noght saaf, the sothe woot no clergie,</l>
            <l n="12.269">Ne of Sortes ne of Salamon no seripture kan telle.</l>
            <l n="12.270">Ac God is so good, I hope that siththe he gaf hem wittes</l>
            <l n="12.271">To wissen us wyes therwith, that wisshen to be saved,</l>
            <l n="12.272">(And the bettre for hir bokes to bidden we ben holden)</l>
            <l n="12.273">That God for his grace gyve hir soules reste--</l>
            <l n="12.274">For lettred men were lewed yet, ne were loore of hir bokes.'</l>
            <l n="12.275">"Alle thise clerkes,' quod I tho, "that on Crist leven.</l>
            <l n="12.276">Seyen in hir sermons that neither Sarsens ne Jewes</l>
            <l n="12.277">Ne no creature of Cristes liknesse withouten Cristendom worth saved.'</l>
            <l n="12.278">" Contra.! quod Ymaginatif thoo,and comsed for to loure,</l>
            <l n="12.279">And seide, " Salvabitur vix iustus in die iudicii,</l>
            <l n="12.280">Ergo--salvabitur!' quod he, and seide no moore Latyn.</l>
            <l n="12.281">"Troianus was a trewe knyght and took nevere Cristendom,</l>
            <l n="12.282">And he is saaf, so seith the book, and his soule in hevene.</l>
            <l n="12.283">Ac ther is fullynge of font and fullynge in blood shedyng,</l>
            <l n="12.284">And thorugh fir is fullyng, and that is ferme bileve:</l>
            <l n="12.284">
               <emph>A hienit ignis divinus, non comburens set illuminans &amp;c.</emph>
            </l>
            <l n="12.285">"Ac truthe that trespased nevere ne traversed ayeins his lawe,</l>
            <l n="12.286">But lyveth as his lawe techeth and leveth ther be no bettre,</l>
            <l n="12.287">(And if ther were, he wolde amende) and in swich wille deieth--</l>
            <l n="12.288">Ne wolde nevere trewe God but trewe truthe were allowed.</l>
            <l n="12.289">And wheither it worth or noght worth, the bileve is gret of truthe,</l>
            <l n="12.290">And an hope hangynge therinne to have a mede for his truthe;</l>
            <l n="12.291">For Deus dicitur quasi dans vitam eternam suis, hoc est fidelibus.</l>
            <l n="12.291">
               <emph>Et alibi, Si ambulavero in medio umbre mortis &amp;c.</emph>
            </l>
            <l n="12.292">The glose graunteth upon that vers a greet mede to truthe.</l>
            <l n="12.293">And wit and wisdom,' quod that wye, " was som tyme tresor</l>
            <l n="12.294">To kepe with a commune--no catel was holde bettre--</l>
            <l n="12.295">And muche murthe and manhod'--and right with that he vanysshed.</l>
         </div>
         <div n="13">
            <l n="13.001">And I awaked therwith, witlees nerhande,</l>
            <l n="13.002">And as a freke that fey were, forth gan I walke</l>
            <l n="13.003">In manere of a mendynaunt many yer after,</l>
            <l n="13.004">And of this metyng many tyme muche thought I hadde:</l>
            <l n="13.005">First how Fortune me failed at my mooste nede,</l>
            <l n="13.006">And how that Elde manaced me, myghte we evere mete;</l>
            <l n="13.007">And how that freres folwede folk that was riche,</l>
            <l n="13.008">And [peple] that was povere at litel pris thei sette,</l>
            <l n="13.009">And no corps in hir kirkyerd ne in hir kirk was buryed</l>
            <l n="13.010">But quik he biquethe hem aught or sholde helpe quyte hir dettes;</l>
            <l n="13.011">And how this coveitise overcom clerkes and preestes;</l>
            <l n="13.012">And how that lewed men ben lad, but Oure Lord hem helpe,</l>
            <l n="13.013">Thorugh unkonnynge curatours to incurable peynes;</l>
            <l n="13.014">And how that Ymaginatif in dremels me tolde</l>
            <l n="13.015">Of Kynde and of his konnynge, and how curteis he is to bestes,</l>
            <l n="13.016">And how lovynge he is to bestes on londe and on watre:</l>
            <l n="13.017">Leneth he no lif lasse ne moore;</l>
            <l n="13.018">The creatures that crepen of Kynde ben engendred;</l>
            <l n="13.019">And sithen how Ymaginatif seide, " Vix iustus salvabitur,'</l>
            <l n="13.020">And whan he hadde seid so, how sodeynliche he passed.</l>
            <l n="13.021">I lay down longe in this thoght, and at the laste I slepte;</l>
            <l n="13.022">And as Crist wolde ther com Conscience to conforte me that tyme,</l>
            <l n="13.023">And bad me come to his court--with Clergie sholde I dyne.</l>
            <l n="13.024">And for Conscience of Clergie spak, I com wel the rather;</l>
            <l n="13.025">And there I [merkede] a maister--what man he was I nyste--</l>
            <l n="13.026">That lowe louted and loveliche to Scripture.</l>
            <l n="13.027">Conscience knew hym wel and welcomed hym faire;</l>
            <l n="13.028">Thei wesshen and wipeden and wenten to the dyner.</l>
            <l n="13.029">Ac Pacience in the paleis stood in pilgrymes clothes,</l>
            <l n="13.030">And preyde mete par charite for a povere heremyte.</l>
            <l n="13.031">Conscience called hym in, and curteisliche seide,</l>
            <l n="13.032">" Welcome, wye, go and wassh; thow shalt sitte soone.'</l>
            <l n="13.033">This maister was maad sitte as for the mooste worthi,</l>
            <l n="13.034">And thanne Clergie and Conscience and Pacience cam after.</l>
            <l n="13.035">Pacience and I were put to be mettes,</l>
            <l n="13.036">And seten bi oureselve at a side borde.</l>
            <l n="13.037">Conscience called after mete, and thanne cam Scripture</l>
            <l n="13.038">And served hem thus soone of sondry metes manye--</l>
            <l n="13.039">Of Austyn, of Ambrose, of alle the foure Evaungelistes:</l>
            <l n="13.039">
               <emph>   Ehentes et bibentes que apud eos sunt.</emph>
            </l>
            <l n="13.040">Ac this maister ne his man no maner flessh eten,</l>
            <l n="13.041">Ac thei eten mete of moore cost--mortrews and potages:</l>
            <l n="13.042">Of that men myswonne thei made hem wel at ese.</l>
            <l n="13.043">Ac hir sauce was over sour and unsavourly grounde</l>
            <l n="13.044">In a morter, Post mortem, of many bitter peyne--</l>
            <l n="13.045">But if thei synge for tho soules and wepe salte teris:</l>
            <l n="13.045">
               <emph>   Vos qui peccata hominum comeditis, nisi pro eis lacrimas et</emph>
            </l>
            <l n="13.045">
               <emph>   oraciones effuderitis, ea que in deliciis comeditis, in tormentis evometis.</emph>
            </l>
            <l n="13.046">Conscience ful curteisly tho commaunded Scripture</l>
            <l n="13.047">Bifore Pacience breed to brynge and me that was his mette.</l>
            <l n="13.048">He sette a sour loof toforn us and seide, "Agite penitenciam,'</l>
            <l n="13.049">And siththe he drough us drynke: "Dia perseverans--</l>
            <l n="13.050">As longe,' quod he,-"as lif and lycame may dure.'</l>
            <l n="13.051">" Here is propre service,' quod Pacience, "ther fareth no prince bettre!'</l>
            <l n="13.052">And he broughte us of Beati quorum of Beatus virres makyng,</l>
            <l n="13.053">And thanne he broughte us forth a mees of oother mete, of Miserere mei, Deus</l>
            <l n="13.053">
               <emph>   Et quorum tecta sunt peccata</emph>
            </l>
            <l n="13.054">In a dissh of derne shrifte, Dixi et confitebor tibi.</l>
            <l n="13.055">"Bryng Pacience som pitaunce,' pryveliche quod Conseience;</l>
            <l n="13.056">And thanne hadde Pacience a pitaunce, Pro hac orabit ad te</l>
            <l n="13.056">
               <emph>   omnis sanctus in tempore oportuno.</emph>
            </l>
            <l n="13.057">And Conseience conforted us, and carped us murye tales:</l>
            <l n="13.057">
               <emph>   Cor contritum et humiliatum, Deus, non despicies.</emph>
            </l>
            <l n="13.058">Pacience was proude of that propre service,</l>
            <l n="13.059">And made hym murthe with his mete; ac I mornede evere,</l>
            <l n="13.060">For this doctour on the heighe dees drank wyn so faste:</l>
            <l n="13.060">
               <emph>   Ve vobis qui potentes estis ad bibendum vinum !</emph>
            </l>
            <l n="13.061">He eet manye sondry metes, mortrews and puddynges,</l>
            <l n="13.062">Wombe cloutes and wilde brawen and egges yfryed with grece.</l>
            <l n="13.063">Thanne seide I to myself so Pacience it herde,</l>
            <l n="13.064">" It is noght foure dayes that this freke, bifore the deen of Poules,</l>
            <l n="13.065">Preched of penaunces that Paul the Apostle suffrede--</l>
            <l n="13.066">In fame et frigore and flappes of scourges:</l>
            <l n="13.067">Ter cesus sum et a Iudeis quinquies quadragenas &amp;c;</l>
            <l n="13.068">Ac o word thei overhuppen at ech a tyme that thei preche</l>
            <l n="13.069">That Poul in his Pistle to al the peple tolde--</l>
            <l n="13.069">
               <emph>   Periculum est in falslis fraribus!'</emph>
            </l>
            <l n="13.070">(Holi Writ bit men be war--I wol noght write it here</l>
            <l n="13.071">In Englissh, on aventure it sholde be reherced to ofte</l>
            <l n="13.072">And greve therwith that goode men ben--ac gramariens shul rede:</l>
            <l n="13.072">
               <emph>   Unusquisque a fratre se custodiat, quia, ut dicitur,</emph>
            </l>
            <l n="13.072">
               <emph>   periculum est in falsis fratribus.</emph>
            </l>
            <l n="13.073">Ac I wiste nevere freke that as a frere yede bifore men on Englissh</l>
            <l n="13.074">Taken it for his teme, and telle it withouten glosyng!</l>
            <l n="13.075">They prechen that penaunce is profitable to the soule,</l>
            <l n="13.076">And what meschief and maleese Crist for man tholede).</l>
            <l n="13.077">"Ac this Goddes gloton,' quod I, "with hise grete chekes,</l>
            <l n="13.078">Hath no pite on us povere; he parfourneth yvele.</l>
            <l n="13.079">That he precheth, he preveth noght,' to Pacience I tolde,</l>
            <l n="13.080">And wisshed witterly, with wille ful egre,</l>
            <l n="13.081">That disshes and doublers bifore this doctour</l>
            <l n="13.082">Were molten leed in his mawe, and Mahoun amyddes!</l>
            <l n="13.083">"I shal jangle to this jurdan with his juste wombe</l>
            <l n="13.084">To telle me what penaunce is, of which he preched rather!'</l>
            <l n="13.085">Pacience parceyved what I thoughte, and [preynte] on me to be stille,</l>
            <l n="13.086">And seide, "Thow shalt see thus soone, whan he may na moore,</l>
            <l n="13.087">He shal have a penaunce in his paunche and puffe at ech a worde,</l>
            <l n="13.088">And thanne shullen his guttes gothele, and he shal galpen after;</l>
            <l n="13.089">For now he hath dronken so depe he wole devyne soone</l>
            <l n="13.090">And preven it by hir Pocalips and passion of Seint Avereys</l>
            <l n="13.091">That neither bacon ne braun ne blancmanger ne mortrews</l>
            <l n="13.092">Is neither fissh ne flessh but fode for a penaunt.</l>
            <l n="13.093">And thanne shal he testifie of a trinite, and take his felawe to witnesse</l>
            <l n="13.094">What he fond in a f[or]el after a freres lyvyng;</l>
            <l n="13.095">And but the first leef be lesyng, leve me nevere after!</l>
            <l n="13.096">And thanne is tyme to take and to appose this doctour</l>
            <l n="13.097">Of Dowel and Dobet and if Dobest be any penaunce.'</l>
            <l n="13.098">And I sat stille as Pacience seide, and thus soone this doctour,</l>
            <l n="13.099">As rody as a rose ruddede hise chekes,</l>
            <l n="13.100">Coughed and carped; and Conscience hym herde,</l>
            <l n="13.101">And tolde hym of a trinite, and toward us he loked.</l>
            <l n="13.102">"What is Dowel, sire doctour?' quod I; "is Dobest any penaunce?'</l>
            <l n="13.103">" Dowel?' quod this doctour--and drank after--</l>
            <l n="13.104">" Do noon yvel to thyn evencristen--nought by thi power.'</l>
            <l n="13.105">"By this day, sire doctour,' quod I, "thanne [in Dowel be ye noght]!</l>
            <l n="13.106">For ye han harmed us two in that ye eten the puddyng,</l>
            <l n="13.107">Mortrews and oother mete--and we no morsel hadde.</l>
            <l n="13.108">And if ye fare so in youre fermerye, ferly me thynketh</l>
            <l n="13.109">But cheeste be ther charite sholde be, and yonge children dorste pleyne!</l>
            <l n="13.110">I wolde permute my penaunce with youre--for I am in point to dowel.'</l>
            <l n="13.111">Thanne Conscience ful curteisly a contenaunce he made,</l>
            <l n="13.112">And preynte upon Pacience to preie me to be stille,</l>
            <l n="13.113">And seide hymself, "Sire doctour, and it be youre wille,</l>
            <l n="13.114">What is Dowel and Dobet? Ye dyvynours knoweth.'</l>
            <l n="13.115">"Dowel?' quod this doctour; "do as clerkes techeth;</l>
            <l n="13.116">And Dobet is he that techeth and travailleth to teche othere;</l>
            <l n="13.117">And Dobest doth hymself so as he seith and precheth:</l>
            <l n="13.117">
               <emph>Qui facit et docuerit magnus vocabitur in regno celorum.'</emph>
            </l>
            <l n="13.118">"Now thow, Clergie,' quod Conscience. "carpe us what is Dowel.'</l>
            <l n="13.119">" I have sevene sones,' he seide, "serven in a castel</l>
            <l n="13.120">Ther the lord of lif wonyeth, to leren hem what is Dowel.</l>
            <l n="13.121">Til I se tho sevene and myself acorde</l>
            <l n="13.122">I am unhardy,' quod he, "to any wight to preven it.</l>
            <l n="13.123">For oon Piers the Plowman hath impugned us alle,</l>
            <l n="13.124">And set alle sciences at a sop save love one;</l>
            <l n="13.125">And no text ne taketh to mayntene his cause</l>
            <l n="13.126">But Dilige Deum and Domine quis habitabit;</l>
            <l n="13.127">And seith that Dowel and Dobet arn two infinites,</l>
            <l n="13.128">Whiche infinites with a feith fynden out Dobest,</l>
            <l n="13.129">Which shal save mannes soule--thus seith Piers the Plowman.'</l>
            <l n="13.130">" I kan noght heron,' quod Conscience, "ac I knowe wel Piers.</l>
            <l n="13.131">He wol noght ayein Holy Writ speken, I dar x el undertake.</l>
            <l n="13.132">Thanne passe we over til Piers come and preve this in dede.</l>
            <l n="13.133">Pacience hath be in many place, and paraunter knoweth</l>
            <l n="13.134">That no clerk ne kan, as Crist bereth witnesse:</l>
            <l n="13.134">
               <emph>Pacientes vincunt &amp;c.'</emph>
            </l>
            <l n="13.135">"At youre preiere,' quod Pacience tho, "so no man displese hym:</l>
            <l n="13.136">Disce,' quod he, " doce; dilige inimicos.</l>
            <l n="13.137">Disce, and Dowel; doce, and Dobet;</l>
            <l n="13.138">Dilige, and Dobest--[do] thus taughte me ones</l>
            <l n="13.139">A lemman that I lovede--Love was hir name.</l>
            <l n="13.140">""With wordes and with werkes,'' quod she, "and wil of thyn herte</l>
            <l n="13.141">Thow love leelly thi soule al thi lif tyme.</l>
            <l n="13.142">And so thow lere the to lovye, for the Lordes love of hevene,</l>
            <l n="13.143">Thyn enemy in alle wise eveneforth with thiselve.</l>
            <l n="13.144">Cast coles on his heed of alle kynde speche;</l>
            <l n="13.145">Bothe with werkes and with wordes fonde his love to wynne,</l>
            <l n="13.146">And leye on him thus with love til he laughe on the;</l>
            <l n="13.147">And but he bowe for this betyng, blynd mote he worthe!'</l>
            <l n="13.148">"Ac for to fare thus with thi frend--folie it were;</l>
            <l n="13.149">For he that loveth thee leelly, litel of thyne coveiteth.</l>
            <l n="13.150">Kynde love coveiteth noght no catel but speche.</l>
            <l n="13.151">With half a laumpe lyne in Latyn, Ex vi transicionis,</l>
            <l n="13.152">I bere ther, in a bou[s]te, faste ybounde Dowel,</l>
            <l n="13.153">In a signe of the Saterday that sette first the kalender,</l>
            <l n="13.154">And al the wit of the Wodnesday of the nexte wike after;</l>
            <l n="13.155">The myddel of the rnoone is the myght of bothe.</l>
            <l n="13.156">And herwith am I welceme ther I have it with me.</l>
            <l n="13.157">" Undo it--lat this doctour deme if Dowel be therinne;</l>
            <l n="13.158">For, by hym that me made, myghte nevere poverte,</l>
            <l n="13.159">Misese ne mischief ne man with his tonge,</l>
            <l n="13.160">Coold, ne care, ne compaignye of theves.</l>
            <l n="13.161">Ne neither hete, ne hayl, ne noon helle pouke,</l>
            <l n="13.162">Ne neither fuyr, ne flood, ne feere of thyn enemy.</l>
            <l n="13.163">Tene thee any tyme, and thow take it with the:</l>
            <l n="13.163">
               <emph>   Caritas nichil timet.</emph>
            </l>
            <l n="13.164">"And ek, have God my soule! and thow wilt it crave,</l>
            <l n="13.165">Ther nys neither emperour ne emperesse, erl ne baroun,</l>
            <l n="13.166">Pope ne patriark, that pure reson ne shal make thee</l>
            <l n="13.167">Maister of alle tho men thorugh myght of this redels--</l>
            <l n="13.168">Nought thorugh wicchecraft but thorugh wit; and thow wilt thiselve</l>
            <l n="13.169">Do kyng and quene and alle the comune after</l>
            <l n="13.170">Yyve thee al that thei may yyve, as thee for best yemere,</l>
            <l n="13.171">And as thow demest wil thei do alle hir dayes after:</l>
            <l n="13.171">
               <emph>   Pacientes vincunt.'</emph>
            </l>
            <l n="13.172">" It is but a dido,' quod this doctour, "a disours tale!</l>
            <l n="13.173">Al the wit of this world and wight mennes strengthe</l>
            <l n="13.174">Kan noght [par]formen a pees bitwene the Pope and hise enemys,</l>
            <l n="13.175">Ne bitwene two Cristene kynges kan no wight pees make</l>
            <l n="13.176">Profitable to either peple--and putte the table fro hym,</l>
            <l n="13.177">And took Clergie and Conscience to conseil, as it were,</l>
            <l n="13.178">That Pacience tho most passe--for pilgrymes konne wel lye.'</l>
            <l n="13.179">Ac Conscience carped loude and curteisliche seide,</l>
            <l n="13.180">" Frendes, fareth wel,' and faire spak to Clergie,</l>
            <l n="13.181">" For I wol go with this gome, if God wol yeve me grace,</l>
            <l n="13.182">And be nilgrym with Pacience til I have preved moore.'</l>
            <l n="13.183">"What! ' quod Clergie to Conscience, "are ye coveitous nouthe</l>
            <l n="13.184">After yeresyeves or yiftes. or yernen to rede redels?</l>
            <l n="13.185">I shal brynge yow a Bible, a book of the olde lawe,</l>
            <l n="13.186">And lere yow, if yow like, the leeste point to knowe,</l>
            <l n="13.187">That Pacience the pilgrym parfitly knew nevere.'</l>
            <l n="13.188">" Nay, by Crist!' quod Conscience to Clergie, " God thee foryelde.</l>
            <l n="13.189">For al that Pacience me profreth, proud am I litel;</l>
            <l n="13.190">Ac the wil of the wye and the wil of folk here</l>
            <l n="13.191">Hath meved my mood to moorne for my synnes.</l>
            <l n="13.192">The goode wil of a wight was nevere bought to the fulle:</l>
            <l n="13.193">For ther nys no tresour therto to a trewe wille.</l>
            <l n="13.194">"Hadde noght Marie Maudeleyne moore for a box of salve</l>
            <l n="13.195">Than Zacheus for he seide, " Dimiaium bonorum meorum do pauperibus,'</l>
            <l n="13.196">And the poore widewe for a peire of mytes</l>
            <l n="13.197">Than alle tho that offrede into gazophilacium ?'</l>
            <l n="13.198">Thus curteisliche Conscience congeyed first the frere,</l>
            <l n="13.199">And sithen softeliche he seide in Clergies ere,</l>
            <l n="13.200">"Me were levere, by Oure Lord, and I lyve sholde,</l>
            <l n="13.201">Have pacience parfitliche than half thi pak of bokes! '</l>
            <l n="13.202">Clergie of Conscience no congie wolde take,</l>
            <l n="13.203">But seide ful sobreliche, "Thow shalt se the tyme</l>
            <l n="13.204">Whan thow art wery forwalked, wilne me to counseille.'</l>
            <l n="13.205">"That is sooth,' seide Conscience, "so me God helpe!</l>
            <l n="13.206">If Pacience be oure partyng felawe and pryve with us bothe,</l>
            <l n="13.207">Ther nys wo in this world that we ne sholde amende,</l>
            <l n="13.208">And conformen kynges to pees, and alle kynnes londes--</l>
            <l n="13.209">Sarsens and Surre, and so forth alle the Jewes--</l>
            <l n="13.210">Turne into the trewe feith and intil oon bileve.'</l>
            <l n="13.211">"That is sooth,' quod Clergie, "I se what thow menest.</l>
            <l n="13.212">I shall dwelle as I do, my devoir to shewe,</l>
            <l n="13.213">And confermen fauntekyns oother folk ylered</l>
            <l n="13.214">Til Pacience have preved thee and parfit thee maked.'</l>
            <l n="13.215">Conscience tho with Pacience passed, pilgrymes as it were.</l>
            <l n="13.216">Thanne hadde Pacience, as pilgrymes han, in his poke vitailles:</l>
            <l n="13.217">Sobretee and symple speche and soothfast bileve,</l>
            <l n="13.218">To conforte hym and Conscience if thei come in place</l>
            <l n="13.219">There unkyndenesse and coveitise is, hungry contrees bothe.</l>
            <l n="13.220">And as thei wente by the weye, of Dowel thei carped;</l>
            <l n="13.221">Thei mette with a mynstral, as me tho thoughte.</l>
            <l n="13.222">Pacience apposed hym first and preyde he sholde telle</l>
            <l n="13.223">fo Conscience what craft he kouthe, and to what contree he wolde.</l>
            <l n="13.224">"I am a mynstral,' quod that man, "my name is Activa Vita.</l>
            <l n="13.225">Al ydel ich hatie, for of Actif is my name,</l>
            <l n="13.226">A wafrer, wol ye wite, and serve manye lordes--</l>
            <l n="13.227">And fewe robes I fonge or furrede gownes.</l>
            <l n="13.228">Couthe I lye and do men laughe, thanne lacchen I sholde</l>
            <l n="13.229">Outher mantel or moneie amonges lordes mynstrals.</l>
            <l n="13.230">Ac for I kan neither taboure ne trompe ne telle no gestes,</l>
            <l n="13.231">Farten ne fithelen at festes, ne harpen,</l>
            <l n="13.232">Jape ne jogele ne gentilliche pipe,</l>
            <l n="13.233">Ne neither saille ne sautrie ne synge with the gyterne,</l>
            <l n="13.234">I have no goode giftes of thise grete lordes</l>
            <l n="13.235">For no breed that I brynge forth--save a benyson on the Sonday,</l>
            <l n="13.236">Whan the preest preieth the peple hir Paternoster to bidde</l>
            <l n="13.237">For Piers the Plowman and that hym profit waiten--</l>
            <l n="13.238">And that am I, Actif, that ydelnesse hatie;</l>
            <l n="13.239">For alle trewe travaillours and tiliers of the erthe,</l>
            <l n="13.240">Fro Mighelmesse to Mighelmesse I fynde hem with wafres.</l>
            <l n="13.241">"Beggeris and bidderis of my breed craven,</l>
            <l n="13.242">Faitours and freres and folk with brode crounes.</l>
            <l n="13.243">I fynde payn for the Pope and provendre for his palfrey,</l>
            <l n="13.244">And I hadde nevere of hym, have God my trouthe,</l>
            <l n="13.245">Neither provendre ne personage yet of the Popes yifte,</l>
            <l n="13.246">Save a pardon with a peis of leed and two polles amyddes!</l>
            <l n="13.247">Hadde ich a clerc that couthe write I wolde caste hym a bille</l>
            <l n="13.248">That he sente me under his seel a salve for the pestilence,</l>
            <l n="13.249">And that his blessynge and hise bulles bocches myghte destruye:</l>
            <l n="13.249">
               <emph>In nomine meo demonia eicient et super egros manus imponent et bene habebunt.</emph>
            </l>
            <l n="13.250">And thanne wolde I be prest to the peple, paast for to make,</l>
            <l n="13.251">And buxom and busy aboute breed and drynke</l>
            <l n="13.252">For hyrn and for alle hise, founde I that his pardoun</l>
            <l n="13.253">Mighte lechen a man--as I bileve it sholde.</l>
            <l n="13.254">For sith he hath the power that Peter hadde, he hath the pot with the salve:</l>
            <l n="13.254">
               <emph>Argentum et aurum non est michi: quod autem habeo,</emph>
            </l>
            <l n="13.254">
               <emph>tibi do: In nomine Domini surge et ambula.</emph>
            </l>
            <l n="13.255">"Ac if myght of myracle hym faille, it is for men ben noght worthi</l>
            <l n="13.256">To have the grace of God, and no gilt of the Pope.</l>
            <l n="13.257">For may no blessynge doon us boote but if we wile amende,</l>
            <l n="13.258">Ne mannes masse make pees among Cristene peple,</l>
            <l n="13.259">Til pride be pureliche fordo, and that thorugh payn defaute.</l>
            <l n="13.260">For er I have breed of mele, ofte moot I swete,</l>
            <l n="13.261">And er the commune have corn ynough many a cold morwenyng;</l>
            <l n="13.262">So, er my wafres be ywroght, muche wo I tholye.</l>
            <l n="13.263">"Al Londoun, I leve, liketh wel my wafres,</l>
            <l n="13.264">And louren whan thei lakken hem; it is noght longe ypassed</l>
            <l n="13.265">There was a careful commune whan no cart com to towne</l>
            <l n="13.266">With bake breed fro Stratford; tho gonnen beggeris wepe,</l>
            <l n="13.267">And werkmen were agast a lite--this wole be thought longe;</l>
            <l n="13.268">In the date of Oure Drighte, in a drye Aprill,</l>
            <l n="13.269">A thousand and thre hundred, twies thritty and ten,</l>
            <l n="13.270">My wafres there were gesene, whan Chichestre was maire.'</l>
            <l n="13.271">I took greet kepe, by Crist, and Conscience bothe,</l>
            <l n="13.272">Of Haukyn the Actif Man, and how he was yclothed.</l>
            <l n="13.273">He hadde a cote of Cristendom as Holy Kirke bileveth;</l>
            <l n="13.274">Ac it was moled in many places with manye sondry plottes--</l>
            <l n="13.275">Of pride here a plot, and there a plot of unbuxom speche,</l>
            <l n="13.276">Of scornyng and of seoffyng and of unskilful berynge;</l>
            <l n="13.277">As in apparaill andin porte proud amonges the peple;</l>
            <l n="13.278">Ootherwise than he hath with herte or sighte shewynge;</l>
            <l n="13.279">Hym wilnyng that alle men wende he were that he is noght,</l>
            <l n="13.280">Forwhy he bosteth and braggeth with manye bolde othes;</l>
            <l n="13.281">And inobedient to ben undernome of any lif lyvynge;</l>
            <l n="13.282">And so singuler by hymself as to sighte of the peple</l>
            <l n="13.283">Was noon swich as hymself, ne noon so pope holy;</l>
            <l n="13.284">Yhabited as an heremyte, an ordre by hymselve--</l>
            <l n="13.285">Religion saunz rule and resonable obedience;</l>
            <l n="13.286">Lakkynge lettrede men and lewed men bothe;</l>
            <l n="13.287">In likynge of lele lif and a liere in soule;</l>
            <l n="13.288">With inwit and with outwit ymagynen and studie</l>
            <l n="13.289">As best for his body be to have a bold name;</l>
            <l n="13.290">And entremetten hym over al ther he hath noght to doone;</l>
            <l n="13.291">Wilnyge that men wende his wit were the beste,</l>
            <l n="13.292">Or for his crafty konnynge or of clerkes the wisest,</l>
            <l n="13.293">Or strengest on stede, or styvest under girdel,</l>
            <l n="13.294">And lovelokest to loken on and lelest of werkes,</l>
            <l n="13.295">And noon so holy as he ne of lif clennere,</l>
            <l n="13.296">Or feirest of feitures, of forme and of shafte,</l>
            <l n="13.297">And most sotil of song other sleyest of hondes,</l>
            <l n="13.298">And large to lene lo[o]s therby to cacche;</l>
            <l n="13.299">And if he gyveth ought to povere gomes, [go] telle what he deleth;</l>
            <l n="13.300">Povere of possession in purs and in cofre,"</l>
            <l n="13.301">And as a lyoun on to loke and lordlich of speche;</l>
            <l n="13.302">Boldest of beggeris, a bostere that noght hath,</l>
            <l n="13.303">In towne and in tavernes tales to telle</l>
            <l n="13.304">And segge thyng that he nevere seigh and for sothe sweren it,</l>
            <l n="13.305">Of dedes that he nevere dide demen and bosten,</l>
            <l n="13.306">And of werkes that he wel dide witnesse and siggen,</l>
            <l n="13.307">"Lo! if ye leve me noght, or that I lye wenen,</l>
            <l n="13.308">Asketh at hym or at hym, and he yow kan telle</l>
            <l n="13.309">What I suffrede and seigh and somtymes hadde,</l>
            <l n="13.310">And what I kouthe and knew, and what kyn I com of.'</l>
            <l n="13.311">Al he wolde that men wiste of werkes and of wordes  -</l>
            <l n="13.312">Which myghte plese the peple and preisen hymselve:</l>
            <l n="13.312">
               <emph> Si hominibus placerem, Christi servus non essem. Et alibi:</emph>
            </l>
            <l n="13.312">
               <emph> Nemo potest duobus dominis servire.</emph>
            </l>
            <l n="13.313">"By Crist!' quod Conseience tho, "thi beste cote, Haukyn,</l>
            <l n="13.314">Hath manye moles and spottes--it moste ben ywasshe!'</l>
            <l n="13.315">"Ye, whoso toke hede,' quod Haukyn, "bihynde and bifore,</l>
            <l n="13.316">What on bak and what on body half and by the two sides--</l>
            <l n="13.317">Men sholde fynde manye frounces and manye foule plottes.'</l>
            <l n="13.318">And he torned hym as tyd, and thanne took I hede;</l>
            <l n="13.319">It was fou1er bi fele fold than it first semed.</l>
            <l n="13.320">It was bidropped with wrathe and wikkede wille,</l>
            <l n="13.321">With envye and yvel speche entisynge to fighte,</l>
            <l n="13.322">Lying and lakkynge and leve tonge to chide;</l>
            <l n="13.323">Al that he wiste wikked by any wight, tellen it,</l>
            <l n="13.324">And blame men bihynde hir bak and bidden hem meschaunce;</l>
            <l n="13.325">And that he wiste by Wille, [to Watte tellen it],</l>
            <l n="13.326">And that Watte wiste, Wille wiste it after,</l>
            <l n="13.327">And made of frendes foes thorugh a fals tonge:</l>
            <l n="13.328">"Or with myght of mouth or thorugh mannes strengthe</l>
            <l n="13.329">Avenged me fele tymes, other frete myselve withinne</l>
            <l n="13.330">As a shepsteres shere, ysherewed men and  cursed hem.'</l>
            <l n="13.330">
               <emph> Cuius malediccione os plenum est et amaritudine; sub lingua</emph>
            </l>
            <l n="13.330">
               <emph>  eius labor et dolor. Et alibi: Filii hominum dentes eorum</emph>
            </l>
            <l n="13.330">
               <emph> arma et sagitte et lingua eorum gladius acutus.</emph>
            </l>
            <l n="13.331">"Ther is no lif that I lovye lastynge any while;</l>
            <l n="13.332">For tales that I telle no man trusteth to me.</l>
            <l n="13.333">And whan I may noght have the maistrie, swich malencolie I take</l>
            <l n="13.334">That I cacche the crampe, the cardiacle som tyme,</l>
            <l n="13.335">Or an ague in swich an angre, and som tyme a fevere</l>
            <l n="13.336">That taketh me al a twelvemonthe, til that I despise</l>
            <l n="13.337">Lechecraft of Oure Lord and leve on a wicche,</l>
            <l n="13.338">And seye that no clerc ne kan--ne Crist, as I leve--</l>
            <l n="13.339">To the Soutere of Southwerk, or of Shordych Dame Emme,</l>
            <l n="13.340">And seye that [God ne] Goddes word gaf me nevere boute,</l>
            <l n="13.341">But thorugh a charme hadde I chaunce and my chief heele.'</l>
            <l n="13.342">I waitede wisloker, and thanne was it soilled</l>
            <l n="13.343">With likynge of lecherie as by lokynge of his eighe.</l>
            <l n="13.344">For ech a maide that he mette, he made hire a signe</l>
            <l n="13.345">Semynge to synneward, and somtyme he gan taste</l>
            <l n="13.346">Aboute the mouth or bynethe bigynneth to grope,</l>
            <l n="13.347">Til eitheres wille wexeth kene, and to the werke yeden,</l>
            <l n="13.348">As wel fastyng dayes as Fridaies and forboden nyghtes,</l>
            <l n="13.349">And as lef in Lente as out of Lente, alle tymes yliche:</l>
            <l n="13.350">Swiche werkes with hem were nevere out of seson,</l>
            <l n="13.351">Til thei myghte na moore--and thanne hadde murye tales,</l>
            <l n="13.352">And how that lecchours lovye laughen and japen,</l>
            <l n="13.353">And of hir harlotrye and horedom in hir elde tellen.</l>
            <l n="13.354">Thanne Pacience parceyved, of pointes his cote</l>
            <l n="13.355">Was colomy thorugh coveitise and unkynde desiryng.</l>
            <l n="13.356">Moore to good than to God the gome his love caste,</l>
            <l n="13.357">And ymagynede how he it myghte have</l>
            <l n="13.358">With false mesures and met, and [mid] fals witnesse</l>
            <l n="13.359">Lened for love of the wed and looth to do truthe,</l>
            <l n="13.360">And awaited thorugh w[itte]s wyes to bigile,</l>
            <l n="13.361">And menged his marchaundise and made a good moustre:</l>
            <l n="13.362">"The worst withinne was--a greet wit I let it!</l>
            <l n="13.363">And if my neghebore hadde an hyne, or any beest ellis,</l>
            <l n="13.364">Moore profitable than myn, manye sleightes I made</l>
            <l n="13.365">How I myghte have it--al my wit I caste;</l>
            <l n="13.366">And but I it hadde by oother wey, at the laste I stale it,</l>
            <l n="13.367">Or pryveliche his purs shook, unpikede hise lokes;</l>
            <l n="13.368">Or by nyghte or by daye, aboute was ich evere</l>
            <l n="13.369">Thorugh gile to gaderen the good that ich have.</l>
            <l n="13.370">"If I yede to the plowgh, I pynched so narwe</l>
            <l n="13.371">That a foot lond or a forow fecchen I wolde</l>
            <l n="13.372">Of my nexte neghebore, nymen of his erthe;</l>
            <l n="13.373">And if I rope, overreche, or yaf hem reed that ropen</l>
            <l n="13.374">To seise to me with hir sikel that I ne sew nevere.</l>
            <l n="13.375">"And whoso borwed of me aboughte the tyme</l>
            <l n="13.376">With presentes pryvely, or paide som certeyn--</l>
            <l n="13.377">So wolde he or noght wolde he, wynnen I wolde;</l>
            <l n="13.378">And bothe to kith and to kyn unkynde of that ich hadde.</l>
            <l n="13.379">"And whoso cheped my chaffare, chiden I wolde</l>
            <l n="13.380">But he profrede to paie a peny or tweyne</l>
            <l n="13.381">Moore than it was worth, and yet wolde I swere</l>
            <l n="13.382">That it coste me muche moore--swoor manye othes.</l>
            <l n="13.383">"In haly daies at holy chirche, whan ich herde masse</l>
            <l n="13.384">Hadde I nevere wille, woot God, witterly to biseche</l>
            <l n="13.385">Mercy for my mysdedes, that I ne moorned moore</l>
            <l n="13.386">For losse of good, leve me, than for likames giltes;</l>
            <l n="13.387">As, if I hadde dedly synne doon, I dredde noght that so soore</l>
            <l n="13.388">As whan I lened and leved it lost or longe er it were paied.</l>
            <l n="13.389">So if I kidde any kyndenesse myn evencristen to helpe,</l>
            <l n="13.390">Upon a cruwel coveitise my conscience gan hange.</l>
            <l n="13.391">"And if I sente over see my servaunts to Brugges,</l>
            <l n="13.392">Or into Prucelond my Prentis my profit to waiten,</l>
            <l n="13.393">To rnarchaunden with moneie and maken here esehaunges,</l>
            <l n="13.394">Mighte nevere me conforte in the mene tyme</l>
            <l n="13.395">Neither masse ne matynes, ne none maner sightes;</l>
            <l n="13.396">Ne nevere penaunce parfournede ne Paternoster seide</l>
            <l n="13.397">That my mynde ne was moore on my good in a doute</l>
            <l n="13.398">Than in the grace of God and hise grete helpes.'</l>
            <l n="13.398">
               <emph>Ubi thesaurus tuus, ibi et cor tuum.</emph>
            </l>
            <l n="13.399">Yet that glotoun with grete othes his garnement hadde soiled</l>
            <l n="13.400">And foule beflobered it, as with fals speche,</l>
            <l n="13.401">As, there no nede ne was, Goddes name an idel--</l>
            <l n="13.402">Swoor therby swithe ofte and al biswatte his cote;</l>
            <l n="13.403">And moore mete eet and dronk than kynde myghte defie--</l>
            <l n="13.404">"And kaughte siknesse somtyme for my surfetes ofte;</l>
            <l n="13.405">And thanne I dradde to deye in dedlich synne'--</l>
            <l n="13.406">That into wanhope he w[orth] and wende nought to be saved,</l>
            <l n="13.407">The whiche is sleuthe, so slow that may no sleightes helpe it,</l>
            <l n="13.408">Ne no mercy amenden the man that so deieth.</l>
            <l n="13.409">Ac whiche ben the braunches that bryngen a man to sleuthe?</l>
            <l n="13.410">Is whan a man moorneth noght for hise mysdedes, ne maketh no sorwe,</l>
            <l n="13.411">Ac penaunce that the preest enjoyneth parfourneth yvele,</l>
            <l n="13.412">Dooth non almesdede, dred hym of no synne,</l>
            <l n="13.413">Lyveth ayein the bileve and no lawe holdeth.</l>
            <l n="13.414">Ech day is halyday with hym or an heigh ferye,   "</l>
            <l n="13.415">And if he aught wol here, it is an harlotes tonge.</l>
            <l n="13.416">Whan men carpen of Crist, or of clennesse of soule,</l>
            <l n="13.417">He wexeth wroth and wol noght here but wordes of murthe.</l>
            <l n="13.418">Penaunce and povere men and the passion of seintes--</l>
            <l n="13.419">He hateth to here therof and alle that it telleth.</l>
            <l n="13.420">Thise beenthe braunches, beth war! that bryngen a man to wanhope.</l>
            <l n="13.421">Ye lordes and ladies and legates of Holy Chirche</l>
            <l n="13.422">That fedeth fooles sages, flatereris and lieris,</l>
            <l n="13.423">And han likynge to lithen hem [in hope] to do yow laughe--</l>
            <l n="13.423">
               <emph>Ve vobis qui ridetis &amp;c--</emph>
            </l>
            <l n="13.424">And yyveth hem mete and mede, and povere men refuse,</l>
            <l n="13.425">In youre deeth deyinge, I drede me soore</l>
            <l n="13.426">Lest tho thre maner men to muche sorwe yow brynge:</l>
            <l n="13.426">
               <emph>Consencientes et agentes pari pena punientur.</emph>
            </l>
            <l n="13.427">Patriarkes and prophetes, prechours of Goddes wordes,</l>
            <l n="13.428">Saven thorugh hir sermon mannes soule fro helle;</l>
            <l n="13.429">Right so flatereris and fooles arn the fendes disciples</l>
            <l n="13.430">To entice men thorugh hir tales to synne and harlotrie.</l>
            <l n="13.431">Ac clerkes, that knowen Holy Writ, sholde kenne lordes</l>
            <l n="13.432">What David seith of swiche men, as the Sauter telleth:</l>
            <l n="13.432">
               <emph>Non habitabit in medio domus mee quifacit superbiam; qui loquitur iniqua . . .</emph>
            </l>
            <l n="13.433">Sholde noon harlot have audience in halle ne in chambre</l>
            <l n="13.434">Ther wise men were--witnesseth Goddes wordes--</l>
            <l n="13.435">Ne no mysproud min amonges lordes ben allowed.</l>
            <l n="13.436">Clerkes and knyghtes welcometh kynges minstrales,</l>
            <l n="13.437">And for love of hir lord litheth hem at festes;</l>
            <l n="13.438">Muche moore, me thynketh, riche men sholde</l>
            <l n="13.439">Have beggeres bifore hem, the whiche ben Goddes minstrales,</l>
            <l n="13.440">As he seith hymself--Seynt Johan bereth witnesse:</l>
            <l n="13.440">
               <emph>Qui vos spernit me spernit.</emph>
            </l>
            <l n="13.441">Forthi I rede yow riche, reveles whan ye maketh,</l>
            <l n="13.442">For to solace youre soules, swiche minstrales to have--</l>
            <l n="13.443">The povere for a fool sage sittynge at th[i] table,</l>
            <l n="13.444">And a lered man to lere thee what Oure Lord suffred</l>
            <l n="13.445">For to save thi soule fram Sathan thyn enemy,</l>
            <l n="13.446">And fithele thee, withoute fl,terynge, of Good Friday the storye,</l>
            <l n="13.447">And a blynd man for a bourdeour, or a bedrede womman</l>
            <l n="13.448">To crie a largesse bifore Oure Lord, your good loos to shewe.</l>
            <l n="13.449">Thise thre maner minstrales maketh a man to laughe,</l>
            <l n="13.450">And in his deeth deyinge thei don hym gret confort</l>
            <l n="13.451">That bi his lyve lithed hem and loved hem to here.</l>
            <l n="13.452">Thise solaceth the soule til hymself be falle</l>
            <l n="13.453">In a welhope, [for he wroghte so], amonges worthi seyntes,</l>
            <l n="13.454">There flatereres and fooles thorugh hir foule wordes</l>
            <l n="13.455">Leden tho that loved hem to Luciferis feste</l>
            <l n="13.456">With turpiloquio, a lay of sorwe, and Luciferis fithele.</l>
            <l n="13.457">Thus Haukyn the actif man hadde ysoiled his cote,</l>
            <l n="13.458">Til Conscience acouped hym therof in a curteis manere,</l>
            <l n="13.459">Why he ne hadde wasshen it or wiped it with a brusshe.</l>
         </div>
         <div n="14">
            <l n="14.001">"I have but oon hool hater,' quod Haukyn, "1 am the lasse to blame</l>
            <l n="14.002">Though it be soiled and selde clene--I slepe therinne o nyghtes;</l>
            <l n="14.003">And also I have an houswif, hewen and children--</l>
            <l n="14.003">
               <emph> Uxorem duxi, et ideo non possum venire--</emph>
            </l>
            <l n="14.004">That wollen bymolen it many tyme, maugree my chekes.</l>
            <l n="14.005">It hath beaved in Lente and out of Lente bothe</l>
            <l n="14.006">With the sope of siknesse, that seketh wonder depe,</l>
            <l n="14.007">And with the losse of catel, that looth me w[ere]</l>
            <l n="14.008">For to agulte God or any good man, by aught that I wiste;</l>
            <l n="14.009">And was shryven of the preest, that [for my synnes gaf me]</l>
            <l n="14.010">To penaunce, pacience, and povere men to fede,</l>
            <l n="14.011">Al for coveitise of my Cristendom in clennesse to kepen it.</l>
            <l n="14.012">And kouthe I nevere, by Crist! kepen it clene an houre,</l>
            <l n="14.013">That I ne soiled it with sighte or som ydel speche,</l>
            <l n="14.014">Or thorugh werk or thorugh word, or wille of myn herte,</l>
            <l n="14.015">That I ne flobre it foule fro morwe til even.'</l>
            <l n="14.016">"And I shal kenne thee,' quod Conscience, "of Contricion to make</l>
            <l n="14.017">That shal clawe thi cote of alle kynnes filthe--</l>
            <l n="14.017">
               <emph>Cordis contricio &amp;c;</emph>
            </l>
            <l n="14.018">Dowel shal wasshen it and wryngen it thorugh a wis confessour--</l>
            <l n="14.018">
               <emph>Oris confessio &amp;c;</emph>
            </l>
            <l n="14.019">Dobet shal beten it and bouken it as bright as any scarlet,</l>
            <l n="14.020">And engreynen it with good wille and Goddes grace to amende the,</l>
            <l n="14.021">And sithen sende thee to Satisfaccion for to sonnen it after:</l>
            <l n="14.021">
               <emph>Satisfaccio.</emph>
            </l>
            <l n="14.022">"And Dobest kepe[th] clene from unkynde werkes.</l>
            <l n="14.023">Shal nevere my[te] bymolen it, ne mothe after biten it,</l>
            <l n="14.024">Ne fend ne fals man defoulen it in thi lyve.</l>
            <l n="14.025">Shal noon heraud ne harpour have a fairer garnement</l>
            <l n="14.026">Than Haukyn the Actif man, and thow do by my techyng,</l>
            <l n="14.027">Ne no mynstrall be moore worth amonges povere and riche</l>
            <l n="14.028">Than Haukyn wi[l] the wafrer, which is Activa Vita.'</l>
            <l n="14.029">"And I shal purveie thee paast,' quod Pacience, "though no plough erye,</l>
            <l n="14.030">And flour to fede folk with as best be for the soule;</l>
            <l n="14.031">Though nevere greyn growed, ne grape upon vyne,</l>
            <l n="14.032">Alle that lyveth and loketh liflode wolde I fynde,</l>
            <l n="14.033">And that ynogh--shal noon faille of thyng that hem nedeth.</l>
            <l n="14.034">We sholde noght be to bisy abouten oure liflode:</l>
            <l n="14.034">
               <emph>Ne soliciti sitis &amp;c; Volucres celi Deus pascit &amp;c; Pacientes vincunt &amp;c;</emph>
            </l>
            <l n="14.035">Thanne laughed Haukyn a litel, and lightly gan swerye,</l>
            <l n="14.036">"Whoso leveth yow, by Oure Lord, I leve noght he be blessed!'</l>
            <l n="14.037">"No?' quod Pacience paciently, and out of his poke hente</l>
            <l n="14.038">Vitailles of grete vertues for alle manere beestes,</l>
            <l n="14.039">And seide, " Lo! here liflode ynogh, if oure bileve be trewe.</l>
            <l n="14.040">For lent nevere was lif but liflode were shapen,</l>
            <l n="14.041">Wherof or wherfore or wherby to libbe.</l>
            <l n="14.042">" First the wilde worm under weet erthe,</l>
            <l n="14.043">Fissh to lyve in the flood, and in the fir the criket,</l>
            <l n="14.044">The corlew by kynde of the eyr, moost clennest flessh of briddes,</l>
            <l n="14.045">And bestes by gras and by greyn and by grene rootes,</l>
            <l n="14.046">In menynge that alle men myghte the same</l>
            <l n="14.047">Lyve thorugh leel bileve and love, as God witnesseth:</l>
            <l n="14.047">
               <emph>Quodcumque pecieritis a patre in nomine meo &amp;c; Et alibi, Non</emph>
            </l>
            <l n="14.047">
               <emph>in solo pane vivit homo, set in omni verbo, quod procedit de ore Dei;'</emph>
            </l>
            <l n="14.048">But I lokede what liflode it was that Pacience so preisede;</l>
            <l n="14.049">And thanne was it a pece of the Paternoster--<emph>Fiat voluntas tua.</emph>
            </l>
            <l n="14.050">"Have, Haukyn,' quod Pacience, "and et this whan the hungreth,</l>
            <l n="14.051">Or whan thow clomsest for cold or clyngest for droughte;</l>
            <l n="14.052">And shul nevere gyves thee greve ne gret lordes wrathe,</l>
            <l n="14.053">Aison ne peyne--for pacientes vincunt.</l>
            <l n="14.054">By so that thow be sobre of sighte and of tonge,</l>
            <l n="14.055">In [ond]ynge and in handlynge and in alle thi fyve wittes,</l>
            <l n="14.056">Darstow nevere care for corn ne lynnen cloth ne wollen,</l>
            <l n="14.057">Ne for drynke, ne deeth drede, but deye as God liketh,</l>
            <l n="14.058">Or thorugh hunger or thorugh hete--at his wille be it.</l>
            <l n="14.059">For if thow lyvest after his loore, the shorter lif the bettre:</l>
            <l n="14.059">
               <emph>Si quis amat Christum mundum non diligit istum.</emph>
            </l>
            <l n="14.060">"For thorugh his breeth beestes woxen and abrood yeden:</l>
            <l n="14.060">
               <emph>Dixit et facta sunt, &amp;c.</emph>
            </l>
            <l n="14.061">Ergo thorugh his breeth mowen [bothe] men and beestes lyven,</l>
            <l n="14.062">As Holy Writ witnesseth whan men seye hir graces:</l>
            <l n="14.062">
               <emph>*Aperis tu manum tuam, et imples omne animal benediccione.</emph>
            </l>
            <l n="14.063">"It is founden that fourty wynter folk lyvede withouten tulying,</l>
            <l n="14.064">And out of the flynt sprong the flood that folk and beestes dronken;</l>
            <l n="14.065">And in Elyes tyme hevene was yclosed,</l>
            <l n="14.066">That no reyn ne roon--thus rede men in bokes,</l>
            <l n="14.067">That manye wyntres men lyveden and no mete ne tulieden.</l>
            <l n="14.068">"Sevene slepe, as seith the book, sevene hundred wynter,</l>
            <l n="14.069">And lyveden withouten lifiode--and at the laste thei woken.</l>
            <l n="14.070">And if men lyvede as mesure wolde, sholde nevere moore be defaute</l>
            <l n="14.071">Amonges Cristene creatures, if Cristes wordes ben trewe.</l>
            <l n="14.072">Ac unkyndenesse caristiam maketh amonges Cristen peple,</l>
            <l n="14.073">And over-plentee maketh pryde amonges poore and riche;</l>
            <l n="14.074">Ac mesure is so muche worth it may noght be to deere;</l>
            <l n="14.075">For the meschief and the meschaunce amonges men of Sodome</l>
            <l n="14.076">Weex thorugh plentee of payn and of pure sleuthe:</l>
            <l n="14.076">
               <emph>Ociositas et habundancia panis peccatum turpissimum nutrivit.</emph>
            </l>
            <l n="14.077">For thei mesured noght hemself of that thei ete and dronke,</l>
            <l n="14.078">Diden dedly synne that the devel liked,</l>
            <l n="14.079">Vengeaunce fil upon hem for hir vile synnes;</l>
            <l n="14.080">[So] thei sonken into helle, the citees echone.</l>
            <l n="14.081">" Forthi mesure we us wel and make oure feith oure sheltrom;</l>
            <l n="14.082">And thorugh feith cometh contricion, conscience woot wel,</l>
            <l n="14.083">Which dryveth awey dedly synne and dooth it to be venial.</l>
            <l n="14.084">And though a man myghte noght speke, contricion myghte hym save,</l>
            <l n="14.085">And brynge his soule to blisse, by so that feith bere witnesse</l>
            <l n="14.086">That whiles he lyvede he bilevede in the loore of Holy Chirche.</l>
            <l n="14.087">Ergo contricion, feith and conscience is kyndeliche Dowel,</l>
            <l n="14.088">And surgiens for dedly synnes whan shrift of mouthe failleth.</l>
            <l n="14.089">Ac shrift of mouth moore worthi is, if man be ynliche contrit,</l>
            <l n="14.090">For shrift of mouthe sleeth synne be it never so dedly--</l>
            <l n="14.091">Per confessionem to a preest peccata occiduntur--</l>
            <l n="14.092">Ther contricion dooth but dryveth it doun into a venial synne,</l>
            <l n="14.093">As David seith in the Sauter, et quorum tecta sunt peccata.</l>
            <l n="14.094">Ac satisfaccion seketh out the roote, and bothe sleeth and voideth,</l>
            <l n="14.095">And as it nevere [n]adde ybe, to noghte bryngeth dedly synne,</l>
            <l n="14.096">That it nevere eft is sene ne soor, but semeth a wounde yheeled.'</l>
            <l n="14.097">"Where wonyeth Charite?' quod Haukyn. "I wiste nevere in my lyve</l>
            <l n="14.098">Man that with hym spak, as wide as I have passed.'</l>
            <l n="14.099">"Ther parfit truthe and poore herte is, and pacience of tonge--</l>
            <l n="14.100">There is Chante the chief, chaumbrere for God hymselve.'</l>
            <l n="14.101">"Wheither paciente poverte,' quod Haukyn, "be moore plesaunt to Oure   Dright</l>
            <l n="14.102">Than richesse rightfulliche wonne and resonably despended?'</l>
            <l n="14.103">" Ye--quis est ilie?' quod Pacience, " quik--laudabimus eum !</l>
            <l n="14.104">Though men rede of richesse right to the worldes ende,</l>
            <l n="14.105">I wiste nevere renk that riche was, that whan he rekene sholde,</l>
            <l n="14.106">Whan he drogh to his deeth day, that he ne dredde hym soore,</l>
            <l n="14.107">And that at the rekenyng in arrerage fel, rather than out of dette.</l>
            <l n="14.108">Ther the poore dar plede, and preve by pure reson</l>
            <l n="14.109">To have allowaunce of his lord; by the lawe he it cleymeth:</l>
            <l n="14.110">Joye, that nevere joye hadde, of rightful jugge he asketh,</l>
            <l n="14.111">And seith, ""Lo! briddes and beestes, that no blisse ne knoweth,</l>
            <l n="14.112">And wilde wormes in wodes, thorugh wyntres thow hem grevest,</l>
            <l n="14.113">And makest hem wel neigh meke and mylde fer defaute,</l>
            <l n="14.114">And after thew sedet hem somer, that is hir soveyn joye,</l>
            <l n="14.115">And blisse to alle that ben, bothe wilde and tame.'</l>
            <l n="14.116">"Thanne may boggeris, as beestes, after boote waiten,</l>
            <l n="14.117">That al hir lif han lyved in langour and in defaute.</l>
            <l n="14.118">But God sente hem som tyme som manere joye</l>
            <l n="14.119">Outher here or elliswhere, kynde wolde it nevere;</l>
            <l n="14.120">For to wrotherhele was he wroght that nevere was joye shapen!</l>
            <l n="14.121">"Aungeles that in helle now ben hadden joye som tyme,</l>
            <l n="14.122">And Dives in deyntees lyvede and in douce vie;</l>
            <l n="14.123">Right so reson sheweth that tho men that [riche were]</l>
            <l n="14.124">And hir makes also lyvede hir lif in murthe.</l>
            <l n="14.125">"Ac God is of a wonder wille, by that kynde wit sheweth,</l>
            <l n="14.126">To yyve many men his mercymonye er he it have deserved.</l>
            <l n="14.127">Right so fareth God by some riche: ruthe me it thynketh--</l>
            <l n="14.128">For thei han hir hire heer, and hevene, as it were,</l>
            <l n="14.129">And greet likynge to lyve withouten labour of bodye,</l>
            <l n="14.130">And whan he dyeth, ben disalowed, as David seith in the Sauter:</l>
            <l n="14.130">
               <emph>  Dormierunt et nichil in venerunt; et alibi, Velud sompnum surgencium,</emph>
            </l>
            <l n="14.130">
               <emph>  Domine, in civitate tua, et ad nichilum rediges &amp;c.</emph>
            </l>
            <l n="14.131">Allas, that richesse shal reve and robbe mannes soule</l>
            <l n="14.132">From the love of Oure Lord at his laste ende!</l>
            <l n="14.133">" Hewen that han hir hire afore arn everemoore nedy;</l>
            <l n="14.134">And selden deyeth he out of dette that dyneth er he deserve it</l>
            <l n="14.135">And til he have doon his devoir and his dayes journee.</l>
            <l n="14.136">For whan a werkman hath wroght, than may men se the sothe--</l>
            <l n="14.137">What he were worthi for his werk, and what he hath deserved,</l>
            <l n="14.138">And noght to fonge bifore, for drede of disalowyng.</l>
            <l n="14.139">"So I seye by yow riche--it semeth noght that ye shulle</l>
            <l n="14.140">Have hevene in youre here-beyng and hevene therafter,</l>
            <l n="14.141">Right as a servaunt taketh his salarie bifore, and siththe wolde clayme moore,</l>
            <l n="14.142">As he that noon hadde, and hath hire at the laste.</l>
            <l n="14.143">It may noght be, ye riche men, or Mathew on God lyeth:</l>
            <l n="14.143">
               <emph> De deliciis ad delicias aifficile est transire !</emph>
            </l>
            <l n="14.144">"Ac if ye riche have ruthe, and rewarde wel the poore,</l>
            <l n="14.145">And lyven as lawe techeth, doon leaute to hem alle,</l>
            <l n="14.146">Crist of his curteisie shal conforte yow at the laste</l>
            <l n="14.147">And rewarden alle double richesse that rewful hertes habbeth.</l>
            <l n="14.148">And as an hyne that hadde his hire er he bigonne,</l>
            <l n="14.149">And whan he hath doon his devoir wel, men dooth hym oother bountee--</l>
            <l n="14.150">Yyveth hym a cote above his covenaunt--right so Crist yyveth hevene</l>
            <l n="14.151">Bothe to riche and to noght riche that rewfulliche libbeth;</l>
            <l n="14.152">And alle that doon hir devoir wel han double hire for hir travaille--</l>
            <l n="14.153">Here forgifnesse of hir synnes, and hevene blisse after.</l>
            <l n="14.154">"Ac it is but selde yseien, as by holy seintes bokes,</l>
            <l n="14.155">That God rewarded double reste to any riche wye.</l>
            <l n="14.156">For muche murthe is amonges riche, as in mete and clothyng,</l>
            <l n="14.157">And muche murthe in May is amonges wilde beestes,</l>
            <l n="14.158">And so forth while somer lasteth hir solace dureth.</l>
            <l n="14.159">Ac beggeris aboute Midsomer bredlees thei soupe,</l>
            <l n="14.160">And yet is wynter for hem worse, for weetshoed thei gauge,</l>
            <l n="14.161">Afurst soore and afyngred, and foule yrebuked</l>
            <l n="14.162">And arated of riche men, that ruthe is to here . . .</l>
            <l n="14.163">Now, Lord, sende hem somer, and som maner joye,</l>
            <l n="14.164">Hevene after hir hennes goyng, that here han swich defaute!</l>
            <l n="14.165">For alle myghtestow have maad noon mener than oother,</l>
            <l n="14.166">And yliche witty and wise, if thee wel hadde liked.</l>
            <l n="14.167">And have ruthe on thise riche men that rewarde noght thi prisoners;</l>
            <l n="14.168">Of the good that thow hem gyvest ingrati ben manye;</l>
            <l n="14.169">Ac God, of thi goodnesse, gyve hem grace to amende.</l>
            <l n="14.170">For may no derthe be hem deere, droghte ne weet,</l>
            <l n="14.171">Ne neither hete ne hayll, have thei hir heele;</l>
            <l n="14.172">Of that thei wilne and wolde wanteth hem noght here.</l>
            <l n="14.173">"Ac poore peple, thi prisoners, Lord, in the put of meschief--</l>
            <l n="14.174">Conforte tho creatures that muche care suffren</l>
            <l n="14.175">Thorugh derthe, thorugh droghte, alle hir dayes here,</l>
            <l n="14.176">Wo in wynter tymes for wantynge of clothes,</l>
            <l n="14.177">And in somer tyme selde soupen to the fulle;</l>
            <l n="14.178">Conforte thi carefulle, Crist, in thi riche--</l>
            <l n="14.179">For how thow confortest alle creatures clerkes bereth witnesse:</l>
            <l n="14.179">
               <emph> Convertimini ad mi et salvi eritis.</emph>
            </l>
            <l n="14.180">"Thus in genere of gentries Jesu Crist seide</l>
            <l n="14.181">To robberis and to reveris, to riche and to poore,</l>
            <l n="14.182">To hores, to harlotes, to alle maner peple,</l>
            <l n="14.183">Thou taughtest hem in the Trinite to taken bapteme</l>
            <l n="14.184">And be clene thorugh that cristnyng of alle kynnes synne,</l>
            <l n="14.185">And if us fille thorugh folie to falle in synne after,</l>
            <l n="14.186">Confession and knowlichynge and cravynge thi mercy</l>
            <l n="14.187">Shulde amenden us as manye sithes as man wolde desire.</l>
            <l n="14.188">Ac if the pouke wolde plede herayein, and punysshe us in conscience,</l>
            <l n="14.189">We sholde take the acquitaunce as quyk and to the queed shewen it--</l>
            <l n="14.189">
               <emph> Pateat &amp;c: Per passionem Domini--</emph>
            </l>
            <l n="14.190">And putten of so the pouke, and preven us under borwe.</l>
            <l n="14.191">Ac the parchemyn of this patente of poverte be moste,</l>
            <l n="14.192">And of pure pacience and parfit bileve.</l>
            <l n="14.193">Of pompe and of pride the parchemyn decourreth,</l>
            <l n="14.194">And principalliche of alle peple; but thei be poore of herte.</l>
            <l n="14.195">Ellis is al on ydel, al that evere we wr[ogh]ten--</l>
            <l n="14.196">Paternostres and penaunce and pilgrimage to Rome,</l>
            <l n="14.197">But oure spences and spendynge sprynge of a trewe welle;</l>
            <l n="14.198">Ellis is al oure labour lost--lo, how men writeth</l>
            <l n="14.199">ln fenestres at the freres!--if fals be the foundement.</l>
            <l n="14.200">Forthi Cristene sholde be in commune riche, noon coveitous for hymselve.</l>
            <l n="14.201">" For sevene synnes ther ben, that assaillen us evere;</l>
            <l n="14.202">The fend folweth hem alle and fondeth hem to helpe,</l>
            <l n="14.203">Ac with richesse tho ribaudes rathest men bigileth.</l>
            <l n="14.204">For ther that richesse regneth, reverences folweth,</l>
            <l n="14.205">And that is plesaunt to pride, in poore and in riche.</l>
            <l n="14.206">And the riche is reverenced by reson of his richesse</l>
            <l n="14.207">Ther the poore is put bihynde, and paraventure kan moore</l>
            <l n="14.208">Of wit and of wisdom, that fer awey is bettre</l>
            <l n="14.209">Than richesse or reautee, and rather yherd in hevene.</l>
            <l n="14.210">For the riche hath muche to rekene, and right softe walketh;</l>
            <l n="14.211">The heighe wey to heveneward ofte richesse letteth--</l>
            <l n="14.211">
               <emph> Ita inpossibile diviti &amp;c--</emph>
            </l>
            <l n="14.212">Ther the poore preesseth bifore, with a pak at his rugge--</l>
            <l n="14.212">
               <emph> Opera enim iilorum sequuntur illos--</emph>
            </l>
            <l n="14.213">Batauntliche, as beggeris doon, and boldeliche he craveth</l>
            <l n="14.214">For his poverte and his pacience a perpetuel blisse:</l>
            <l n="14.214">
               <emph> Beati pauperes: quoniam ipsorum est regnum celorum.</emph>
            </l>
            <l n="14.215">"And pride in richesse regneth rather than in poverte:</l>
            <l n="14.216">Or in the maister or in the man som mansion he haveth.</l>
            <l n="14.217">Ac in poverte ther pacience is, Pride hath no mygte,</l>
            <l n="14.218">Ne none of the sevene synnes sitten ne mowe ther longe,</l>
            <l n="14.219">Ne have power in poverte, if pacience it folwe.</l>
            <l n="14.220">For the poore is ay prest to plese the riche,</l>
            <l n="14.221">And buxom at his biddyng for his broke loves;</l>
            <l n="14.222">And buxomnesse and boost ben everemoore at werre,</l>
            <l n="14.223">And either hateth oother in alle maner werkes.</l>
            <l n="14.224">If Wrathe wrastle with the poore he hath the worse ende,</l>
            <l n="14.225">For if thei bothe pleyne, the poore is but feble,</l>
            <l n="14.226">And if he chide or chatre, hym cheveth the worse,</l>
            <l n="14.227">For lowliche he loketh and lovelich is his speche</l>
            <l n="14.228">That mete or money of othere men moot asken.</l>
            <l n="14.229">"And if Glotonie greve poverte, he gadereth the lasse.</l>
            <l n="14.230">For his rentes wol naught reche no riche metes to bigge;</l>
            <l n="14.231">And though his glotonye be to good ale, he goth to cold beddyng,</l>
            <l n="14.232">And his heved unheled, unesiliche ywrye--</l>
            <l n="14.233">For whan he streyneth hym to strecche, the strawe is his shetes.</l>
            <l n="14.234">So for his Glotome and his greete Sleuthe he hath a grevous penaunce,</l>
            <l n="14.235">That is welawo whan he waketh and wepeth for colde--</l>
            <l n="14.236">And som tyme for his synnes--so he is nevere murie</l>
            <l n="14.237">Withoute mournynge amonge and meschief to bote.</l>
            <l n="14.238">"And though Coveitise wolde cacche the poore, thei may noght come   togideres</l>
            <l n="14.239">And by the nekke, namely, hir noon may hente oother.</l>
            <l n="14.240">For men knowen wel that Coveitise is of a kene wille,</l>
            <l n="14.241">And hath hondes and armes of a long lengthe,</l>
            <l n="14.242">And Poverte nys but a petit thyng, apereth noght to his navele--</l>
            <l n="14.243">And lovely layk was it nevere bitwene the longe and the shorte.</l>
            <l n="14.244">And though Avarice wolde angre the poore, he hath but litel myghte,</l>
            <l n="14.245">Fer Poverte hath but pokes to putten in hise goodes,</l>
            <l n="14.246">Ther Avarice hath almaries and yren-bounden cofres.</l>
            <l n="14.247">And wheither be lighter to breke? Lasse boost it maketh--</l>
            <l n="14.248">A beggeris baggethan an yren-bounde cofre !</l>
            <l n="14.249">" Lecherie loveth hym noght, for he yyveth but litel silver,</l>
            <l n="14.250">Ne dooth hym noght dyne delicatly ne drynke wyn ofte.</l>
            <l n="14.251">A straw for the stuwes! lt stoode noght, I trowe,</l>
            <l n="14.252">Hadde thei noon [haunt] but of poore men--hir houses stoode untyled!</l>
            <l n="14.253">"And though Sleuthe suwe Poverte, and serve noght God to paie,</l>
            <l n="14.254">Meschief is his maister, and maketh hym to thynke</l>
            <l n="14.255">That God is his grettest help and no gorne ellis,</l>
            <l n="14.256">And he his servaunt, as he seith, and of his sute bothe.</l>
            <l n="14.257">And wheither he be or be noght, he bereth the signe of poverte,</l>
            <l n="14.258">And in that secte Oure Saveour saved al mankynde.</l>
            <l n="14.259">Forthi al poore that pacient is, may [asken and cleymen],</l>
            <l n="14.260">After hir endynge here, heveneriche blisse.</l>
            <l n="14.261">"Muche hardier may he asken, that here myghte have his wille</l>
            <l n="14.262">In lond and in lordshipe and likynge of bodie,</l>
            <l n="14.263">And for Goddes love leveth al and lyveth as a beggere.</l>
            <l n="14.264">And as a mayde for mannes love hire moder forsaketh,</l>
            <l n="14.265">Hir fader and alle hire frendes, and folweth hir make--</l>
            <l n="14.266">Muche is that maide to love of [a man] that swich oon taketh,</l>
            <l n="14.267">Moore than a maiden is that is maried thorugh brocage,</l>
            <l n="14.268">As by assent of sondry parties and silver to boote,</l>
            <l n="14.269">Moore for coveitise of good than kynde love of bothe--</l>
            <l n="14.270">So it fareth by ech a persone that possession forsaketh</l>
            <l n="14.271">And put hym to be pacient, and poverte weddeth,</l>
            <l n="14.272">The which is sib to God hymself, and so neigh is poverte.'</l>
            <l n="14.273">"Have God-my trouthe,' quod Haukyn, "l here ye preise faste poverte.</l>
            <l n="14.274">What is poverte, Pacience,' quod he, "proprely to mene?'</l>
            <l n="14.275">
               <emph>" Paupertas.'</emph> quod Pacience, <emph>" est odibile bonum--</emph>
            </l>
            <l n="14.275">
               <emph> Remocio curarum, possessio sine calumpnia, donum Dei,</emph>
            </l>
            <l n="14.275">
               <emph> sanitatis mater, absque sollicitudine semita, sapiencie</emph>
            </l>
            <l n="14.275">
               <emph> temperatrix, negocium sine dampno, incerta fortuna,</emph>
            </l>
            <l n="14.275">
               <emph> absque sollicitudine felicitas.'</emph>
            </l>
            <l n="14.276">"I kan noght construe al this,' quod Haukyn, "ye moste kenne me this on   Englis</l>
            <l n="14.277">" In Englissh,' quod Pacience, "it is wel hard, wel to expounen,</l>
            <l n="14.278">Ac somdeel I shal seyen it, by so thow understonde.</l>
            <l n="14.279">Poverte is the firste point that Pride moost hateth;</l>
            <l n="14.280">Thanne is it good by good skile--al that agasteth pride.</l>
            <l n="14.281">Right as contricion is confortable thyng, conseience woot wel,</l>
            <l n="14.282">And a sorwe of hymself, and a solace to the soule,</l>
            <l n="14.283">So poverte propreliche penaunce [is to the body</l>
            <l n="14.284">And joye also to the soule], pure spiritual helthe,</l>
            <l n="14.285">And contricion confort, and cura animarum:</l>
            <l n="14.285">
               <emph> Ergo paupertas est odibile bonum.</emph>
            </l>
            <l n="14.286">"Selde sit poverte the sothe to declare,</l>
            <l n="14.287">Or as justice to jugge men enjoyned is no poore,</l>
            <l n="14.288">Ne to be mair above men, ne mynystre under kynges;</l>
            <l n="14.289">Selde is any poore yput to punysshen any peple;</l>
            <l n="14.289">
               <emph> Remocio curarum.</emph>
            </l>
            <l n="14.290">Ergo poverte and poore men parfournen the comaundement--</l>
            <l n="14.290">
               <emph> Nolite iudicare quemquam.</emph>
            </l>
            <l n="14.291">"Selde is poore right riche but of rightful heritage:</l>
            <l n="14.292">Wynneth he noght with wightes false ne with unseled mesures,</l>
            <l n="14.293">Ne borweth of hise neighebores but that he may wel paie:</l>
            <l n="14.293">
               <emph>  Possessio sine calumpnia.</emph>
            </l>
            <l n="14.294">"The ferthe is afor-tune that florissheth the soule</l>
            <l n="14.295">With sobretee fram alle synne and also yit moore;</l>
            <l n="14.296">It afaiteth the flessh fram folies ful manye--</l>
            <l n="14.297">A collateral confort, Cristes owene yifte:</l>
            <l n="14.297">
               <emph>  Donum Dei.</emph>
            </l>
            <l n="14.298">"The fifte is moder of [myght and of mannes] hele,</l>
            <l n="14.299">A frend in alle fondynges, [of foule yveles leche],</l>
            <l n="14.300">And for the lewde evere yliche a lemman of alle clennesse:</l>
            <l n="14.300">
               <emph>  Sanitatis mater.</emph>
            </l>
            <l n="14.301">"The sixte is a path of pees--ye, thorugh the paas of Aulton</l>
            <l n="14.302">Poverte myghte passe withouten peril of robbyng!</l>
            <l n="14.303">For ther that Poverte passeth pees folweth after,</l>
            <l n="14.304">And ever the lasse that he [led]eth, the [light]er he is of herte--</l>
            <l n="14.304">
               <emph>  Cantabit paupertas coram latrone viator--</emph>
            </l>
            <l n="14.305">And an hardy man of herte among an heep of theves;</l>
            <l n="14.306">Forthi seith Seneca Paupertas est absque sollicitudine semita.</l>
            <l n="14.307">"The seventhe is welle of wisedorn and fewe wordes sheweth,</l>
            <l n="14.308">For lordes alloweth hym litel or listneth to his reson.</l>
            <l n="14.309">He tempreth the tonge to trutheward, that no tresor coveiteth:</l>
            <l n="14.309">
               <emph>  Sapiencie temperatrix.</emph>
            </l>
            <l n="14.310">"The eightethe is a lele labour and looth to take moore</l>
            <l n="14.311">Than he may [sothly] deserve, in somer or in wynter,</l>
            <l n="14.312">And if he chaffareth, he chargeth no losse mowe he charite wynne:</l>
            <l n="14.312">
               <emph> Negocium sine dampno.</emph>
            </l>
            <l n="14.313">"The nynthe is swete to the soule, no sugre is swetter;</l>
            <l n="14.314">For pacience is payn for poverte hymselve,</l>
            <l n="14.315">And sobretee swete drynke and good leche in siknesse.</l>
            <l n="14.316">Thus lered me a lered man for Oure Lordes love, Seint Austyn--</l>
            <l n="14.317">A blessed lif withouten bisynesse for body and for soule:</l>
            <l n="14.317">
               <emph> Absque sollicitudine feiicitas.</emph>
            </l>
            <l n="14.318">Now God, that alle good gyveth, graunte his soule reste</l>
            <l n="14.319">That thus first wroot to wissen men what Poverte was to mene!'</l>
            <l n="14.320">"Allas,' quod Haukyn the Actif Man tho, "that after my cristendom</l>
            <l n="14.321">I ne hadde be deed and dolven for Dowelis sake!</l>
            <l n="14.322">So hard it is,' quod Haukyn, "to lyve and to do synne.</l>
            <l n="14.323">Synne seweth us evere,' quod he, and sory gan wexe,</l>
            <l n="14.324">And wepte water with hise eighen and weyled the tyme</l>
            <l n="14.325">That evere he dide dede that deere God displesed--</l>
            <l n="14.326">Swouned and sobbed and siked ful ofte</l>
            <l n="14.327">That evere he hadde lond or lordshipe, lasse other moore,</l>
            <l n="14.328">Or maistrie over any man mo than of hymselve..</l>
            <l n="14.329">" I were noght worthi, woot God,' quod Haukyn, " to werien any clothes,</l>
            <l n="14.330">Ne neither sherte ne shoon, save for shame one</l>
            <l n="14.331">To covere my careyne', quod he, and cride mercy faste,</l>
            <l n="14.332">And wepte and  wailede--and therwith I awakede.</l>
         </div>
         <div n="15">
            <l n="15.001">Ac after my wakynge it was wonder longe</l>
            <l n="15.002">Er I koude kyndely knowe what was Dowel.</l>
            <l n="15.003">And so my wit weex and wanyed til I a fool weere;</l>
            <l n="15.004">And some lakked my lif--allowed it fewe--</l>
            <l n="15.005">And leten me for a lorel and looth to reverencen</l>
            <l n="15.006">Lordes or ladies or any lif ellis--</l>
            <l n="15.007">As persons in pelure with pendaunts of silver;</l>
            <l n="15.008">To sergeaunts ne to swiche seide noght ones,</l>
            <l n="15.009">" God loke yow, lordes!'--ne loutede faire,</l>
            <l n="15.010">That folk helden me a fool; and in that folie I raved,</l>
            <l n="15.011">Til reson hadde ruthe on me and rokked me aslepe,</l>
            <l n="15.012">Til I seigh, as it sorcerie were, a sotil thyng withalle--</l>
            <l n="15.013">Oon withouten tonge and teeth, tolde me whider I sholde</l>
            <l n="15.014">And wherof I cam and of what kynde. I conjured hym at the laste,</l>
            <l n="15.015">If he were Cristes creature for Cristes love me to tellen.</l>
            <l n="15.016">" I am Cristes creature,' quod he, "and Cristene in many a place,</l>
            <l n="15.017">In Cristes court yknowe wel, and of his kyn a party.</l>
            <l n="15.018">Is neither Peter the Porter, ne Poul with the fauchon,</l>
            <l n="15.019">That wole defende me the dore, dynge I never so late.</l>
            <l n="15.020">At mydnyght, at mydday, my vois is so yknowe</l>
            <l n="15.021">That ech a creature of his court welcometh me faire.'</l>
            <l n="15.022">"What are ye called?' quod I, "in that court among Cristes peple?'</l>
            <l n="15.023">"The whiles I quykne the cors,' quod he, "called am I Anima;</l>
            <l n="15.024">And whan I wilne and wolde, Animus ich hatte;</l>
            <l n="15.025">And for that I kan and knowe, called am I Mens;</l>
            <l n="15.026">And whan I make mone to God, Memoria is my name;</l>
            <l n="15.027">And whan I deme domes and do as truthe techeth,</l>
            <l n="15.028">Thanne is Racio my righte name--""reson'" on Englissh;</l>
            <l n="15.029">And whan I feele that folk telleth, my firste name is Sensus--</l>
            <l n="15.030">And that is wit and wisdom, the welle of alle craftes;</l>
            <l n="15.031">And whan I chalange or chalange noght, chepe or refuse,</l>
            <l n="15.032">Thanne am I Conseience ycalled, Goddes clerk and his notarie;</l>
            <l n="15.033">And whan I love leelly Oure Lord and alle othere,</l>
            <l n="15.034">Thanne is ""lele Love'' my name, and in Latyn Amor;</l>
            <l n="15.035">And whan I flee fro the flessh and forsake the careyne,</l>
            <l n="15.036">Thanne am I spirit spechelees--and Spiritus thanne ich hatte.</l>
            <l n="15.037">Austyn and Ysodorus, either of hem bothe</l>
            <l n="15.038">Nempnede me thus to name--now thow myght chese</l>
            <l n="15.039">How thow coveitest to calle me, now thow knowest alle my names.</l>
            <l n="15.039">
               <emph>Anima pro diversis accionibus diversa nomina sortitur: dum</emph>
            </l>
            <l n="15.039">
               <emph>vivificat corpus, anima est; dum vult, animus est; dum seit,</emph>
            </l>
            <l n="15.039">
               <emph>mens est; dum recoIit, memoria est; dum iudicat, racio est;</emph>
            </l>
            <l n="15.039">
               <emph>dum sentit, sensus est; dum amat, Amor est ; dum negat vel</emph>
            </l>
            <l n="15.039">
               <emph>consentit, consciencia est; dum spirat, spiritus est.'</emph>
            </l>
            <l n="15.040">"Ye ben as a bisshop,' quod I, al bourdynge that tyme,</l>
            <l n="15.041">" For bisshopes yblessed, thei bereth manye names--</l>
            <l n="15.042">Presul and Pontifex and Metropolitanus,</l>
            <l n="15.043">And othere names an heep, Episcopus and Pastor.'</l>
            <l n="15.044">"That is sooth,' seide he, "now I se thi wille!</l>
            <l n="15.045">Thow woldest knowe and konne the cause of alle hire names,</l>
            <l n="15.046">And of myne, if thow myghtest, me thynketh by thi speche!'</l>
            <l n="15.047">" Ye, sire,' I seide, "by so no man were greved,</l>
            <l n="15.048">Alle the sciences under sonne and alle the sotile craftes</l>
            <l n="15.049">I wolde I knewe and kouthe kyndely in myn herte!"</l>
            <l n="15.050">"Thanne artow inparfit,' quod he, "and oon of Prides knyghtes!</l>
            <l n="15.051">For swich a lust and likyng Lucifer fel from hevene:</l>
            <l n="15.051">
               <emph>Ponam pedem meum in aquilone et simiiis ero Altissimo.</emph>
            </l>
            <l n="15.052">"It were ayeins kynde,' quod he, "and alle kynnes reson</l>
            <l n="15.053">That any creature sholde konne al, except Crist oone.</l>
            <l n="15.054">Ayein swiche Salomon speketh, and despiseth hir wittes,</l>
            <l n="15.055">And seith, Sicut qui mel comedit multum non est ei bonum,</l>
            <l n="15.055">
               <emph>Sic qui scrutator est maiestatis opprimitur a gloria.</emph>
            </l>
            <l n="15.056">"To Englisshe men this is to mene, that mowen speke and here,</l>
            <l n="15.057">The man that muche hony eteth his mawe it engleymeth,</l>
            <l n="15.058">And the moore that a man of good matere hereth,</l>
            <l n="15.059">But he do therafter it dooth hym doubie scathe.</l>
            <l n="15.060">"" Beatus est,' seith Seint Bernard, "" qui scripturas iegit</l>
            <l n="15.061">Et verba vertit in opera fulliche to his power."</l>
            <l n="15.062">Coveitise to konne and to knowe science</l>
            <l n="15.063">Putte out of Paridis Adam and Eve:</l>
            <l n="15.063">
               <emph>Sciencic appetitus hominem inmortalitatis gloriam spoliavit.</emph>
            </l>
            <l n="15.064">"And right as hony is yvel to defie and engleymeth the mawe,</l>
            <l n="15.065">Right so that thorugh reson wolde the roote knowe</l>
            <l n="15.066">Of God and of hise grete myghtes--hise graces it letteth.</l>
            <l n="15.067">For in the likynge lith a pride and licames coveitise</l>
            <l n="15.068">Ayein Cristes counseil and alle clerkes techynge--</l>
            <l n="15.069">That is Non plus sapere quam oportet sapere.</l>
            <l n="15.070">" Freres and fele othere maistres that to the lewed men prechen,</l>
            <l n="15.071">Ye moeven materes unmesurable to tellen of the Trinite,</l>
            <l n="15.072">That oftetymes the lewed peple of hir bileve doute.</l>
            <l n="15.073">Bettre it were by many doctours to bileven swich techyng</l>
            <l n="15.074">And tellen men of the ten comaundements, and touchen the sevene synnes,</l>
            <l n="15.075">And of the braunches that burjoneth of hem and bryngen men to helle,</l>
            <l n="15.076">And how that folk in folies mysspenden hir fyve wittes--</l>
            <l n="15.077">As wel freres as oother folk, foliliche spenden</l>
            <l n="15.078">In housynge, in haterynge, in to heigh clergie shewynge</l>
            <l n="15.079">Moore for pompe than for pure charite--the peple woot the sothe!</l>
            <l n="15.080">That I lye noght, loo!--for lordes ye plesen,</l>
            <l n="15.081">And reverencen the riche the rather for hir silver:</l>
            <l n="15.081">
               <emph>Confundantur omines qui adorant sculptilia. Et alibi,</emph>
            </l>
            <l n="15.081">
               <emph>Ut quid diligitis vanitatem, et queritis mendam?</emph>
            </l>
            <l n="15.082">"Goeth to the glose of the vers, ye grete clerkes;</l>
            <l n="15.083">If I lye on yow to my lewed wit, ledeth me to brennyng!</l>
            <l n="15.084">For as it semeth ye forsaketh no mannes almesse--</l>
            <l n="15.085">Of usurers, of hoores, of varouse chapmen--</l>
            <l n="15.086">And louten to thise lordes that mowen lene yow nobles</l>
            <l n="15.087">Aye in youre rule and religion--I take record at Jesus,</l>
            <l n="15.088">That seide to hise disciples, "" Ne sitis acceptores personarum.''</l>
            <l n="15.089">Of this matere I myghte make a long bible;</l>
            <l n="15.090">Ac of curatours of Cristen peple, as clerkes bereth witnesse,</l>
            <l n="15.091">I shal tellen it for truthes sake--take hede whoso liketh!</l>
            <l n="15.092">"As holynesse and honeste out of Holy Chirche spredeth</l>
            <l n="15.093">Thorugh lele libbynge men that Goddes lawe techen,</l>
            <l n="15.094">Right so out of Holy Chirche alle yveles spredeth</l>
            <l n="15.095">There inparfit preesthode is, prechours and techeris.</l>
            <l n="15.096">And se it by ensaumple in somer tyme on trowes:</l>
            <l n="15.097">Ther some bowes ben leved and some bereth none,</l>
            <l n="15.098">Ther is a meschief in the more of swiche manere bowes.</l>
            <l n="15.099">Right so persons and preestes and prechours of Holi Chirche</l>
            <l n="15.100">Is the roote of the right feith to rule the peple;</l>
            <l n="15.101">Ac ther the roote is roten, reson woot the sothe,</l>
            <l n="15.102">Shal nevere fiour ne fruyt, ne fair leef be grene.</l>
            <l n="15.103">"Forthi wolde ye lettrede leve the lecherie of clothyng,</l>
            <l n="15.104">And be kynde as bifel for clerkes and curteise of Cristes goodes,</l>
            <l n="15.105">Trewe of youre tonge and of youre tail bothe,</l>
            <l n="15.106">And hatien to here harlotrie, and aught to underfonge</l>
            <l n="15.107">Tithes of untrewe thyng ytilied or chaffared--</l>
            <l n="15.108">Lothe were lewed men but thei youre loore folwede</l>
            <l n="15.109">And amenden hem that thei mysdoon, moore for youre ensaumples</l>
            <l n="15.110">Than for to prechen and to preven it noght--ypocrisie it semeth!</l>
            <l n="15.111">For ypocrisie in Latyn is likned to a dongehill</l>
            <l n="15.112">That were bisnewed with snow, and snakes withinne,</l>
            <l n="15.113">Or to a wal that were whitlymed and were foul withinne.</l>
            <l n="15.114">Right so manye preestes, prechours and prelates--</l>
            <l n="15.115">Ye [b]en enblaunched with bele paroles and with clothes,</l>
            <l n="15.116">Ac youre werkes and wordes therunder aren ful w[o]lveliche.</l>
            <l n="15.117">Johannes Crisostomus of clerkes speketh and preestes:</l>
            <l n="15.117">
               <emph> Sicut de templo omne bonum progreditur, sic de templo omne</emph>
            </l>
            <l n="15.117">
               <emph> malum procedit. Si sacerdocium integrum fuerit, tota floret</emph>
            </l>
            <l n="15.117">
               <emph> ecclesia; si autem corruptum fuerit, omnium fides marcida est.</emph>
            </l>
            <l n="15.117">
               <emph> Si sacerdocium fuerit in peccatis, totus populus con vertitur</emph>
            </l>
            <l n="15.117">
               <emph> ad peccandum. Sicut cum videris arborem pallidam et marcidam</emph>
            </l>
            <l n="15.117">
               <emph> intelligis quod vicium habet in radice, ita cum videris</emph>
            </l>
            <l n="15.117">
               <emph> populum inaisciplinatum et irreligiosum, sine dubio</emph>
            </l>
            <l n="15.117">
               <emph> sacerdocium eius non est sanum.</emph>
            </l>
            <l n="15.118">"If lewed men wiste what this Latyn meneth,</l>
            <l n="15.120">And who was myn auctour, muche wonder me thinketh</l>
            <l n="15.121">But if many preest beere, for hir baselardes and hir broches,</l>
            <l n="15.122">A peire of bedes in hir hand and a book under hir arme.</l>
            <l n="15.123">Sire Johan and Sire Geffrey hath a girdel of silver,</l>
            <l n="15.124">A baselard or a ballok-knyf with botons overgilte.</l>
            <l n="15.125">Ac a porthors that sholde be his plow, Placebo to sigge,</l>
            <l n="15.126">Hadde he nevere, [his] service to [h]ave,</l>
            <l n="15.127">[And save he have] silver therto, seith it with ydel wille.</l>
            <l n="15.128">"Allas, ye lewed men, muche lese ye on preestes!</l>
            <l n="15.129">Ac thing that wikkedly is wonne, and with false sleightes,</l>
            <l n="15.130">Wolde nevere the wit of witty God but wikkede men it hadde--</l>
            <l n="15.131">The whiche arn preestes inparfite and prechours after silver,</l>
            <l n="15.132">Executours and sodenes, somonours and hir lemmannes.</l>
            <l n="15.133">This that with gile was geten, ungraciousliche is spended.</l>
            <l n="15.134">So harlotes and hores arn holpe with swiche goodes,</l>
            <l n="15.135">Ac Goddes folk for defaute therof forfaren and spillen.</l>
            <l n="15.136">"Curatours of Holy Kirke, and clerkes that ben avarouse,</l>
            <l n="15.137">Lightliche that thei leven, losels it habbeth,</l>
            <l n="15.138">Or deieth intestate, and thanne [entreth the bisshop]</l>
            <l n="15.139">And maketh murthe therwith, and hise meyne both,</l>
            <l n="15.140">And seyen, ""He was a nygard, that no good myghte aspare</l>
            <l n="15.141">To frend ne to fremmed--the fend have his soule!</l>
            <l n="15.142">For a wrecehede hous he held al his lif tyme,</l>
            <l n="15.143">And that he spared and bispered, spende we in murthe!''</l>
            <l n="15.144">"By lered, by lewed, that looth is to spende--</l>
            <l n="15.145">Thus goon hire goodes, be the goost faren.</l>
            <l n="15.146">Ac for goode men, God woot, greet doel men maken,</l>
            <l n="15.147">And bymeneth goode meteyyveres, and in mynde haveth</l>
            <l n="15.148">In preieres and in penaunces and in parfit charite.'</l>
            <l n="15.149">" What is charite?' quod I tho. "A childissh thyng,' he seide--</l>
            <l n="15.149">
               <emph>" Nisi efficiamini sicut parvuli, non intrabitis in regnum celorum--</emph>
            </l>
            <l n="15.150">Withouten fauntelte or folie a fre liberal wille.'</l>
            <l n="15.151">"Where sholde men fynde swich a frend with so fre an herte?</l>
            <l n="15.152">I have lyved in londe,' quod I, "my name is Longe Wille--</l>
            <l n="15.153">And fond I nevere ful charite, bifore ne bihynde.</l>
            <l n="15.154">Men beth merciable to mendinaunts and to poore,</l>
            <l n="15.155">And wollen lenc ther thei leve lelly to ben paied.</l>
            <l n="15.156">Ac charite that Poul preiseth best and moost plesaunt to Oure Saveour--</l>
            <l n="15.157">As Non inflatur, non est ambiciosa, non querit que sua sunt--</l>
            <l n="15.158">I seigh nevere swich a man, so me God helpe,</l>
            <l n="15.159">That he ne wolde aske after his, and outherwhile coveite</l>
            <l n="15.160">Thyng that neded hym noght--and nyme it, if he myghte!</l>
            <l n="15.161">"Clerkes kenne me that Crist is in alle places;</l>
            <l n="15.162">Ac I seigh hym nevere soothly but as myself in a mirour:</l>
            <l n="15.162">
               <emph> Hic in enigmate, tunc facie ad faciem.</emph>
            </l>
            <l n="15.163">And so I trowe trewely, by that men telleth of charite,</l>
            <l n="15.164">It is noght chaumpions fight, ne chaffare, as I trowe.'</l>
            <l n="15.165">"Charite,' quod he, "ne chaffareth noght, ne chalangeth, ne craveth;</l>
            <l n="15.166">As proud of a peny as of a pound df golde,</l>
            <l n="15.167">And is as glad of a gowne of a gray russet</l>
            <l n="15.168">As of a tunycle of Tarse of of trie scarlet.</l>
            <l n="15.169">He is glad with alle glade and good til alle wikkede,</l>
            <l n="15.170">And leneth and loveth alle that Oure Lord made.</l>
            <l n="15.171">Corseth he no creature, ne he kan bere no wrathe,</l>
            <l n="15.172">Ne no likynge hath to lye ne laughe men to scorne.</l>
            <l n="15.173">Al that men seyn, he leet it sooth, and in solace taketh,</l>
            <l n="15.174">And alle manere meschiefs in myldenesse he suffreth.</l>
            <l n="15.175">Coveiteth he noon erthely good but heveneriche blisse.'</l>
            <l n="15.176">"Hath he any rentes or richesse, or any riche frendes?'</l>
            <l n="15.177">"Of rentes ne of richesse rekketh he nevere,</l>
            <l n="15.178">For a frend that fyndeth hym, failed hym nevere at nede:</l>
            <l n="15.179">Fiat voluntas tua fynt hym everemoore,</l>
            <l n="15.180">And if he soupeth, eteth but a sop of Spera in Deo.</l>
            <l n="15.181">He kan portreye wel the Paternoster and peynte it with Aves,</l>
            <l n="15.182">And outherwhile he is woned to wenden on pilgrymages</l>
            <l n="15.183">Ther poore men and prisons liggeth, hir pardon to have;</l>
            <l n="15.184">Though he bere hem no breed, he bereth hem swetter liflode,</l>
            <l n="15.185">Loveth hem as Oure Lord biddeth and loketh how thei fare.</l>
            <l n="15.186">"And whan he is wery of that werk than wole he som tyme</l>
            <l n="15.187">Labouren in a lavendrye wel the lengthe of a mile,</l>
            <l n="15.188">And yerne into youthe, and yepeliche seche</l>
            <l n="15.189">Pride, with al the appurtenaunces, and pakken hem togideres,</l>
            <l n="15.190">And bouken hem at his brest and beten hern clene,</l>
            <l n="15.191">And leggen on longe with <emph>Laboravi in gemitu memo, </emph>
            </l>
            <l n="15.192">And with warm water at hise eighen wasshen hem after.</l>
            <l n="15.193">Thanne he syngeth whan he doth so, and som tyme seith wepynge,</l>
            <l n="15.193">
               <emph> Cor contritum et humiliatum, Deus, non despicies.'</emph>
            </l>
            <l n="15.195">"By Crist! I wolde that I knewe hym,' quod I, "no creature levere!'</l>
            <l n="15.196">"Withouten help of Piers Plowman,' quod he, "his persone sestow nevere.'</l>
            <l n="15.197">"Wheither clerkes knowen hym,' quod I, "that kepen Holi Kirke?'</l>
            <l n="15.198">"Clerkes have no knowyng,' quod he, "but by werkes and by wordes.</l>
            <l n="15.199">Ac Piers the Plowman parceyveth moore depper</l>
            <l n="15.200">What is the wille, and wherfore that many wight suffreth:</l>
            <l n="15.200">
               <emph> Et vidit Deus cogitaciones eorum.</emph>
            </l>
            <l n="15.201">For ther are ful proude herted men, pacient of tonge</l>
            <l n="15.202">And buxome as of berynge to burgeises and to lordes,</l>
            <l n="15.203">And to poore peple han pepir in the nose,</l>
            <l n="15.204">And as a lyoun he loketh ther men lakken hise werkes.</l>
            <l n="15.205">" For ther are beggeris and bidderis, bedemen as it were,</l>
            <l n="15.206">Loken as lambren and semen lif-holy--</l>
            <l n="15.207">Ac it is moore to have hir mete on swich an esy manere</l>
            <l n="15.208">Than for penaunce and parfitnesse, the poverte that swiche taketh.</l>
            <l n="15.209">"Therfore by colour ne by clergie knowe shaltow hym nevere,</l>
            <l n="15.210">Neither thorugh wordes ne werkes, but thorugh wil oone,</l>
            <l n="15.211">And that knoweth no clerk ne creature on erthe</l>
            <l n="15.212">But Piers the Plowman--Petrus, id est, Christus.</l>
            <l n="15.213">For he nys noght in lolleris ne in londleperis heremytes,</l>
            <l n="15.214">Ne at ancres there a box hangeth--alle swiche thei faiten.</l>
            <l n="15.215">Fy on faitours and infautores suos!</l>
            <l n="15.216">For Charite is Goddes champion, and as a good child hende,</l>
            <l n="15.217">And the murieste of mouth at mete where he sitteth.</l>
            <l n="15.218">The 1ove that lith in his herte maketh hym light of speche,</l>
            <l n="15.219">And is compaignable and confortatif, as Crist bit hymselve:</l>
            <l n="15.219">
               <emph> Nolite fieri sicut ypocrite tristes &amp;c.</emph>
            </l>
            <l n="15.220">For I have seyen hym in silk and som tyme in russet,</l>
            <l n="15.221">Bothe in grey, and in grys, and in gilt harneis--</l>
            <l n="15.222">And as gladliche he it gaf to gomes that it neded.</l>
            <l n="15.223">" Edmund and Edward, either were kynges</l>
            <l n="15.224">And seintes yset--[s]til[le] charite hem folwede.</l>
            <l n="15.225">"I have yseyen charite also syngen and reden,</l>
            <l n="15.226">Riden, and rennen in raggede wedes;</l>
            <l n="15.227">Ac biddynge as beggeris biheld I hym nevere.</l>
            <l n="15.228">Ac in riche robes rathest he walketh,</l>
            <l n="15.229">Ycalled and ycrymyled and his crowne yshave.</l>
            <l n="15.230">And in a freres frokke he was yfounden ones--</l>
            <l n="15.231">Ac it is fern ago, in Seint Fraunceis tyme;</l>
            <l n="15.232">In that secte siththe to selde hath he ben knowen.</l>
            <l n="15.233">" Riche men he recomendeth, and of hir robes taketh</l>
            <l n="15.234">That withouten wiles ledeth hir lyves:</l>
            <l n="15.234">
               <emph> Beatus est dives qui, &amp;c.</emph>
            </l>
            <l n="15.235">"In kynges court he cometh ofte, ther the counseil is trewe;</l>
            <l n="15.236">Ac if coveitise be of the counseil he wol noght come therinne.</l>
            <l n="15.237">In court amonges japeris he cometh but selde,</l>
            <l n="15.238">For braulynge and bakbitynge and berynge of fals witnesse.</l>
            <l n="15.239">"In the consistorie bifore the commissarie he corneth noght ful ofte,</l>
            <l n="15.240">For hir lawe dureth overlonge but if thei lacchen silver,</l>
            <l n="15.241">And matrimoyne for moneie maken and unmaken,</l>
            <l n="15.242">And that conseience and Crist hath yknyt faste,</l>
            <l n="15.243">Thei undoon it un[digne]ly, tho doctours of lawe.</l>
            <l n="15.244">"Amonges erchebisshopes and other bisshopes and prelates of Holy Chirche,</l>
            <l n="15.245">For to wonye with hem his wone was som tyme,</l>
            <l n="15.246">And Cristes patrimonye to the poore parcelmele dele.</l>
            <l n="15.247">Ac avarice hath the keyes now and kepeth for his kynnesmen</l>
            <l n="15.248">And for his seketoures and his servaunts, and som for hir children.</l>
            <l n="15.249">"Ac I ne lakke no lif, but, Lord, amende us alle.</l>
            <l n="15.250">And gyve us grace, goode God, charite to folwe!</l>
            <l n="15.251">For whoso myghte meete with hym, swiche maneres hym eileth--</l>
            <l n="15.252">Neither he blameth ne banneth, bosteth ne preiseth,</l>
            <l n="15.253">Lakketh, ne loseth, ne loketh up sterne,</l>
            <l n="15.254">Craveth, ne coveiteth, ne crieth after moore:</l>
            <l n="15.254">
               <emph> In pace in idipsum dormiam &amp;c.</emph>
            </l>
            <l n="15.255">The mooste liflode that he lyveth by is love in Goddes passion;</l>
            <l n="15.256">Neither he biddeth, ne beggeth, ne borweth to yelde;</l>
            <l n="15.257">Misdooth he no man, ne with his mouth greveth.</l>
            <l n="15.258">"Amonges Cristene men this myldenesse sholde laste,</l>
            <l n="15.259">In alle manere angres have this at herte--</l>
            <l n="15.260">That theigh thei suffrede al this, God suffrede for us moore</l>
            <l n="15.261">In ensample we sholde do so, and take no vengeaunce</l>
            <l n="15.262">Of oure foes that dooth us falsnesse--that is oure fadres wille.</l>
            <l n="15.263">For wel may every man wite, if God hadde wold hymselve,</l>
            <l n="15.264">Sholde nevere Judas ne Jew have Jesu doon on roode,</l>
            <l n="15.265">Ne han martired Peter ne Poul, ne in prison holden.</l>
            <l n="15.266">Ac he suffre in ensample that we sholde suffren also,</l>
            <l n="15.267">And seide to swiche that suffre wolde that Pacientes vincunt.</l>
            <l n="15.268">" Verbi gratia,' quod he--and verred ensamples manye.</l>
            <l n="15.269">"In Legenda Sanctorum, the lif of holy seintes,</l>
            <l n="15.270">What penaunce and poverte and passion thei suffrede--</l>
            <l n="15.271">In hunger, in hete, in alle manere angres.</l>
            <l n="15.272">"Antony and Egidie and othere holy fadres</l>
            <l n="15.273">Woneden in wildernesse among wilde beestes;</l>
            <l n="15.274">Monkes and mendinaunts. men by hemselve</l>
            <l n="15.275">In spekes and in spelonkes, selde speken togideres.</l>
            <l n="15.276">Ac neither Antony ne Egidie ne heremyte that tyme</l>
            <l n="15.277">Of leons ne of leopardes no liflode ne toke,</l>
            <l n="15.278">But of foweles that fleeth--thus fyndeth men in bokes--</l>
            <l n="15.279">Except that Egidie after an hynde cride,</l>
            <l n="15.280">And thorugh the mylk of that mylde beest the man was sustened;</l>
            <l n="15.281">And day bi day hadde he hire noght his hunger for to slake,</l>
            <l n="15.282">But selden and sondry tymes, as seith the book and techeth.</l>
            <l n="15.283">Antony adayes aboute noon tyme</l>
            <l n="15.284">Hadde a brid that broughte hym breed that he by lyvede;</l>
            <l n="15.285">And though the gome hadde a gest, God fond hem bothe.</l>
            <l n="15.286">"Poul <emph>primus heremita</emph> hadde parroked hymselve,</l>
            <l n="15.287">That no man myghte hym se for mosse and for leves.</l>
            <l n="15.288">Foweles hym fedde fele wyntres with alle</l>
            <l n="15.289">Til he foundede freres of Austynes ordre.</l>
            <l n="15.290">Poul, after his prechyng, paniers he made,</l>
            <l n="15.291">And wan with hise hondes that his wornbe neded.</l>
            <l n="15.292">Peter fisshed for his foode, and his felawe Andrew:</l>
            <l n="15.293">Som thei solde and som thei soden, and so thei lyved bothe.</l>
            <l n="15.294">And also Marie Maudeleyne by mores lyvede and dewes,</l>
            <l n="15.295">Ac moost thorugh devocion and mynde of God Almyghty.</l>
            <l n="15.296">I sholde noght thise seven daies siggen hem alle</l>
            <l n="15.297">That lyveden thus for Oure Lordes love many longe yeres.</l>
            <l n="15.298">"Ac ther ne was leoun ne leopard that on laundes wenten,</l>
            <l n="15.299">Neither bere, ne boor, ne oother beest wilde</l>
            <l n="15.300">That ne fil to hir feet and fawned with the tailles;</l>
            <l n="15.301">And if thei kouthe han ycarped, by Crist, as I trowe,</l>
            <l n="15.302">Thei wolde have yfed that folk bifore wilde foweles.</l>
            <l n="15.303">For al the curteisie that beestes konne, thei kidde that folk ofte,</l>
            <l n="15.304">In likkyng and in lowynge, there thei on laundes yede.</l>
            <l n="15.305">Ac God sente hem foode by foweles, and by no fierse beestes,</l>
            <l n="15.306">In menynge that meke thyng mylde thyng sholde fede.</l>
            <l n="15.307">As who seith religious rightfulle men sholde fynde,</l>
            <l n="15.308">And lawefulle men to lif-holy rnen liflode brynge;</l>
            <l n="15.309">And thanne wolde lordes and ladies be looth to agulte,</l>
            <l n="15.310">And to taken of hir tenaunts more than trouthe wolde,</l>
            <l n="15.311">Founde thei that freres wolde forsake hir almesses,</l>
            <l n="15.312">And bidden hem bere it there it was yborwed.</l>
            <l n="15.313">For we ben Goddes foles and abiden alwey,</l>
            <l n="15.314">Til briddes brynge us that we sholde [by lyve].</l>
            <l n="15.315">For hadde ye potage and payn ynogh, and peny ale to drynke,</l>
            <l n="15.316">And a mees thermyd of o maner kynde,</l>
            <l n="15.317">Ye hadde right ynogh ye religiouse--and so youre rule me tolde.</l>
            <l n="15.317">
               <emph>Numquid, dicit Job rugiet onager cum habuerit herbam ?</emph>
            </l>
            <l n="15.317">
               <emph>Aut mugiet bos cum ante plenum presepe steterit ? Brutorum</emph>
            </l>
            <l n="15.317">
               <emph>animalium natura te condempnat, quia cum eis pabulum commune</emph>
            </l>
            <l n="15.317">
               <emph>sufficiat; ex adipe prodiit iniquitas tua.</emph>
            </l>
            <l n="15.318">"If lewed men knewe this Latyn, thei wolde loke whom thei yeve,</l>
            <l n="15.319">And avisen hem bifore a fyve dayes or sixe</l>
            <l n="15.320">Er thei amortisede [moore] to monkes or chanons hir rentes.</l>
            <l n="15.321">Allas! lordes and ladies, lewed counseil have ye</l>
            <l n="15.322">To yyve from youre heires that youre aiels you lefte,</l>
            <l n="15.323">And yyveth to bidde for yow to swiche that ben riche,</l>
            <l n="15.324">And ben founded and feffed ek to bidde for othere!</l>
            <l n="15.325">"Who parfourneth this prophecie, of the peple that now libbeth--</l>
            <l n="15.326">Dispersit, dedit pauperibus ?</l>
            <l n="15.327">If any peple parfourne that tent, it are thise poore freres:</l>
            <l n="15.328">For that thei beggen aboute, in buyldynge thei spende,</l>
            <l n="15.329">And on hemself som, and swiche as ben hir laborers;</l>
            <l n="15.330">And of hem that habbeth thei taken, and yyveth hem that ne habbeth!</l>
            <l n="15.331">"Ac clerkes and knyghtes, and communers that ben riche,</l>
            <l n="15.332">Fele of yow fareth as if I a forest hadde</l>
            <l n="15.333">That were ful of faire trees, and I fondede and caste</l>
            <l n="15.334">How I myghte mo therinne amonges hem sette.</l>
            <l n="15.335">Right so ye riche--ye robeth that ben riche,</l>
            <l n="15.336">And helpeth hem that helpeth yow, and yyveth ther no nede is;</l>
            <l n="15.337">As whoso filled a tonne ful of a fressh ryver,</l>
            <l n="15.338">And wente forth with that water to woke with Themese.</l>
            <l n="15.339">Right so ye riche, ye robeth and fedeth</l>
            <l n="15.340">Hem that han as ye han--hem ye make at ese.</l>
            <l n="15.341">"Ac religiouse that riche ben sholde rather feeste beggeris</l>
            <l n="15.342">Than burgeises that riche ben, as the book techeth:</l>
            <l n="15.342">
               <emph>Quia sacrilegium est res pauperum non pauperibus dare.</emph>
            </l>
            <l n="15.342">
               <emph>Item: peccatoribus dare est demonibus immolare.</emph>
            </l>
            <l n="15.342">
               <emph>Item: monache, si indiges et accipis, pocius das quam accipis;</emph>
            </l>
            <l n="15.342">
               <emph>Si autem non eges et accipis, rapis.</emph>
            </l>
            <l n="15.342">
               <emph>Porro non indiget monachus, si habeat quod nature sufficit.</emph>
            </l>
            <l n="15.343">" Forthi I counseille alle Cristene to conformen hem to charite--</l>
            <l n="15.344">For charite withouten chalangynge unchargeth the soule,</l>
            <l n="15.345">And many a prison fram purgatorie thorugh hise preieres he delivereth.</l>
            <l n="15.346">Ac ther is a defaute in the folk that the feith kepeth,</l>
            <l n="15.347">Wherfore folk is the febler, and noght ferm of bileve.</l>
            <l n="15.348">As in lussheburwes is a luther alay, and yet loketh he lik a sterlyng:</l>
            <l n="15.349">The merk of that monee is good, ac the metal is feble.</l>
            <l n="15.350">And so it fareth by som folk now: thci han a fair speche,</l>
            <l n="15.351">Crowne and Cristendom, the kynges mark of hevene,</l>
            <l n="15.352">Ac the metal, that is mannes soule, with [many] synne is foule[d].</l>
            <l n="15.353">Bothe lettred and lewed beth alayed now with synne,</l>
            <l n="15.354">That no lif loveth oother, ne Oure Lord, as it semeth.</l>
            <l n="15.355">For what thorugh werre and wikkede werkes and wederes unresonable,</l>
            <l n="15.356">Wederwise shipmen and witty clerkes also</l>
            <l n="15.357">Have no bileve to the lifte, ne to the loore of philosophres.</l>
            <l n="15.358">"Astronomiens alday in hir art faillen</l>
            <l n="15.359">That whilom warned bifore what sholde falle after;</l>
            <l n="15.360">Shipmen and shepherdes, that with ship and sheep wenten,</l>
            <l n="15.361">Wisten by the walkne what sholde bitide,</l>
            <l n="15.362">Tilieris that tiled the erthe tolden hir maistres</l>
            <l n="15.363">By the seed that thei sewe whit thei selle myghte,</l>
            <l n="15.364">And what to leve and to lyve by, the lond was so trewe;</l>
            <l n="15.365">Now failleth the folk of the flood and of the lond bothe--</l>
            <l n="15.366">Shepherdes and shipmen, and so do thise tilieris:</l>
            <l n="15.367">Neither thei konneth ne knoweth oon cours bifore another.</l>
            <l n="15.368">"Astronomyens also aren at hir wittes ende:</l>
            <l n="15.369">Of that was calculed of the clem[a]t, the contrarie thei fynde.</l>
            <l n="15.370">Grammer, the ground of al, bigileth now children:</l>
            <l n="15.371">For is noon of thise newe clerkes--whoso nymeth hede--</l>
            <l n="15.372">That kan versifye faire ne formaliche enditen,</l>
            <l n="15.373">Ne naught oon among an hundred that an auctour kan construwe,</l>
            <l n="15.374">Ne rede a lettre in any langage but in Latyn or in Englissh.</l>
            <l n="15.375">"Go now to any degree, and but if gile be maister,</l>
            <l n="15.376">And flaterere his felawe [to fourmen under hym],</l>
            <l n="15.377">Muche wonder me thynketh amonges us alle!</l>
            <l n="15.378">Doctours of decrees and of divinite maistres,</l>
            <l n="15.379">That sholde konne and knowe alle kynnes clergie,</l>
            <l n="15.380">And answere to arguments and a1so to a quodlibet--</l>
            <l n="15.381">I dar noght siggen it for shame--if swiche were apposed,</l>
            <l n="15.382">Thei sholde faillen of hir Philosophie, and in Phisik bothe.</l>
            <l n="15.383">"Wherfore I am afered of folk of Holy Kirke,</l>
            <l n="15.384">Lest thei overhuppen, as oothere doon, in Office and in Houres.</l>
            <l n="15.385">Ac if thei overhuppe--as I hope noght--oure bileve suffiseth;</l>
            <l n="15.386">As clerkes in Corpus Christi feeste syngen and reden</l>
            <l n="15.387">That sola fides sufficit to save with lewed peple--</l>
            <l n="15.388">And so may Sarsens be saved, scribes and Jewes.</l>
            <l n="15.389">"Allas thanne! but oure looresmen lyve as thei leren us,</l>
            <l n="15.390">And for hir lyvynge that lewed men be the lother God agulten.</l>
            <l n="15.391">For Sarsens han somwhat semynge to oure bileve,</l>
            <l n="15.392">For thei love and bileve in o [Lede] almyghty,</l>
            <l n="15.393">And we, lered and lewed, [bileveth in oon God]--</l>
            <l n="15.394">Cristene and uncristene on oon [creatour] bileveth.</l>
            <l n="15.395">Ac oon Makometh, a man, in mysbileve</l>
            <l n="15.396">Broughte Sarsens of Surree--and see in what manere.</l>
            <l n="15.397">"This Makometh was a Cristene man and for he moste noght ben a pope,</l>
            <l n="15.398">Into Surrie he soughte. and thorugh hise sotile wittes</l>
            <l n="15.399">Daunted a dowve, and day and nyght hire fedde.</l>
            <l n="15.400">The corn that she croppede, he caste it in his ere;</l>
            <l n="15.401">And if he among the peple preched, or in places come,</l>
            <l n="15.402">Thanne wolde the colvere come to the clerkes ere</l>
            <l n="15.403">Menynge as after mete--thus Makometh hire enchauntede,</l>
            <l n="15.404">And dide folk thanne falle on knees, for he swoor in his prechyng</l>
            <l n="15.405">That the colvere that com so com from God of hevene</l>
            <l n="15.406">As messager to Makometh, men for to teche.</l>
            <l n="15.407">And thus thorugh wiles of his wit and a whit dowve</l>
            <l n="15.408">Makometh in mysbileve men and wommen broughte,</l>
            <l n="15.409">That lered there and lewed yit leeven on hise lawes.</l>
            <l n="15.410">"And siththe Oure Saveour suffred the Sarsens so bigiled</l>
            <l n="15.411">Thorugh a Cristene clerk acorsed in his soule--</l>
            <l n="15.412">Ac for drede of the deeth I dar noght telle truthe,</l>
            <l n="15.413">How Englisshe clerkes a colvere fede that Coveitise highte,</l>
            <l n="15.414">And ben manered after Makometh, that no man useth trouthe.</l>
            <l n="15.415">"Ancres and heremytes, and monkes and freres</l>
            <l n="15.416">Peeren to Apostles thorugh hire parfit lyvynge.</l>
            <l n="15.417">Wolde nevere the feithful Fader that hise ministres sholde</l>
            <l n="15.418">Of tiraunts that teneth trewe men taken any almesse,</l>
            <l n="15.419">But doon as Antony dide, Dominyk and Fraunceys,</l>
            <l n="15.420">Beneit and Bernard [bo]the, whiche hem first taughte</l>
            <l n="15.421">To lyve by litel and in lowe houses by lele mennes almesse.</l>
            <l n="15.422">Grace sholde growe and be grene thorugh hir goode lyvynge,</l>
            <l n="15.423">And folkes sholden fynde, that ben in diverse siknesse,</l>
            <l n="15.424">The bettre for hir biddynges in body and in soule.</l>
            <l n="15.425">Hir preieres and hir penaunces to pees sholde brynge</l>
            <l n="15.426">Alle that ben at debaat, and bedemen were trewe:</l>
            <l n="15.426">
               <emph>Petite et accipietis &amp;c.</emph>
            </l>
            <l n="15.427">" Salt saveth catel,' siggen thise wyves ;</l>
            <l n="15.427">
               <emph> Vos estis sal terre &amp;c.</emph>
            </l>
            <l n="15.428">The hevedes of Holy Chirche--and thei holy were--</l>
            <l n="15.429">Crist calleth hem salt for Cristene soules,</l>
            <l n="15.429">
               <emph> Et si sal evanuerit, in quo salietur ? </emph>
            </l>
            <l n="15.430">Ac fressh flessh outher fissh, whan it salt failleth,</l>
            <l n="15.431">It is unsavory, for sothe, ysoden or ybake;</l>
            <l n="15.432">So is mannes soule, soothly, that seeth no good ensample</l>
            <l n="15.433">Of hem of Holi Chirche that the heighe wey sholde teche</l>
            <l n="15.434">And be gide, and go bifore as a good banyer,</l>
            <l n="15.435">And hardie hem that bihynde ben, and yyve hem good evidence.</l>
            <l n="15.436">" Ellevene holy men al the world tornede</l>
            <l n="15.437">Into lele bileve; the lightloker, me thynketh.</l>
            <l n="15.438">Sholde alle maner men, we han so manye maistres-</l>
            <l n="15.439">Preestes and prechours, and a pope above,</l>
            <l n="15.440">That Goddes salt sholde be, to save mannes soule.</l>
            <l n="15.441">"Al was hethynesse som tyme Engelond and Walis,</l>
            <l n="15.442">Til Gregory garte clerkes to go here and preche.</l>
            <l n="15.443">Austyn [cristnede the kyng at Caunterbury],</l>
            <l n="15.444">And thorugh miracles, as men mow rede, al that marche he tornede</l>
            <l n="15.445">To Crist and to Cristendom, and cros to honoure,</l>
            <l n="15.446">And follede folk faste, and the feith taughte</l>
            <l n="15.447">Moore thorugh miracles than thorugh muche prechyng,</l>
            <l n="15.448">As wel thorugh hise werkes as with hise holy wordes,</l>
            <l n="15.449">And [fourmed] what fullynge and feith was to mene.</l>
            <l n="15.450">"Clooth that cometh fro the wevyng is noght comly to were</l>
            <l n="15.451">Til it be fulled under foot or in fullyng stokkes,</l>
            <l n="15.452">Wasshen wel with water and with taseles cracched,</l>
            <l n="15.453">Ytouked and yteynted and under taillours hande;</l>
            <l n="15.454">And so it fareth by a barn that born is of wombe:</l>
            <l n="15.455">Til it be cristned in Cristes name and confermed of the bisshop,</l>
            <l n="15.456">It is hethene as to heveneward, and helplees to the soule.</l>
            <l n="15.457">" Hethen' is to mene after heeth and untiled erthe--</l>
            <l n="15.458">As In wilde wildernesse wexeth wilde beess,</l>
            <l n="15.459">Rude and unresonable, rennynge withouten keperes.</l>
            <l n="15.460">"Ye mynnen wel how Mathew seith, how a man made a feste:</l>
            <l n="15.461">He fedde hem with no venyson, ne fesaunts ybake,</l>
            <l n="15.462">But with foweles that fram hym nolde, but folwede his whistlyng:</l>
            <l n="15.462">
               <emph>Ecce altilia mea et omnia parata sunt--</emph>
            </l>
            <l n="15.463">And with calves flessh he fedde the folk that he lovede.</l>
            <l n="15.464">"The calf bitokneth clennesse in hem that kepeth lawes;</l>
            <l n="15.465">For as the cow thorugh kynde mylk the calf norisseth til an oxe,</l>
            <l n="15.466">So love and leaute lele men susteneth;</l>
            <l n="15.467">And maidenes and mylde men mercy desiren</l>
            <l n="15.468">Right as the cow-calf coveiteth swete melk--</l>
            <l n="15.469">So [muche] don rightfulle men mercy and truthe.</l>
            <l n="15.470">And by the hond-fedde foweles his folk understonde</l>
            <l n="15.471">That looth ben to lovye withouten lernynge of ensaumples.</l>
            <l n="15.472">Right as capons in a court cometh to mennes whistlynge--</l>
            <l n="15.473">In menynge after mete folweth men that whistlen--</l>
            <l n="15.474">Right so rude men that litel reson konneth</l>
            <l n="15.475">Loven and bileven by lettred mennes doynges,</l>
            <l n="15.476">And by hire wordes and werkes wenen and trowen:</l>
            <l n="15.477">And as tho foweles to fynde foode after whistlynge,</l>
            <l n="15.478">So hope thei to have hevene thorugh hir [wiss]ynge.</l>
            <l n="15.479">And the man that made the feste the mageste bymeneth--</l>
            <l n="15.480">That is God, of his grace gyveth alle men blisse.</l>
            <l n="15.481">With wederes and with wondres he warneth us with a whistlere</l>
            <l n="15.482">Where that his wil is, to worshipen us alle,</l>
            <l n="15.483">And feden us and festen us for everemoore at oones.</l>
            <l n="15.484">"Ac who beth that excuseth hem that arn persons and preestes</l>
            <l n="15.485">(That hevedes of Holy Chirche ben) that han hir wil here</l>
            <l n="15.486">Withouten travaille the tithe deel that trewe men biswynken--</l>
            <l n="15.487">Thei wol be wrooth for I write thus-ac to witnesse I take</l>
            <l n="15.488">Bothe Mathew and Mark and Memento Domine David:</l>
            <l n="15.488">
               <emph>Ecce auaivimus e[a]m in Effrata &amp;c.</emph>
            </l>
            <l n="15.489">What pope or prelate now parfourneth that Crist highte-</l>
            <l n="15.489">
               <emph>Ite in universum mundum et predicate &amp;c?</emph>
            </l>
            <l n="15.490">"Allas, that men so longe on Makometh sholde bileve!</l>
            <l n="15.491">So manye prelates to preche as the Pope maketh--</l>
            <l n="15.492">Of Nazareth, of Nynyve, of Neptalym and Damaske.</l>
            <l n="15.493">That thei ne wente as Crist wisseth--sithen thei wilne a name--</l>
            <l n="15.494">To be pastours and preche the passion of Jesus,</l>
            <l n="15.495">And as hymself seide, so to lyve and dye:</l>
            <l n="15.496">Bonus pastor animam suam ponit &amp;c,</l>
            <l n="15.497">And seide it in salvacion of Sarsens and othere--</l>
            <l n="15.498">For Cristene and uncristene, Crist seide to prechours,</l>
            <l n="15.498">
               <emph>Ite vos in vineam meam &amp;c.</emph>
            </l>
            <l n="15.499">"And sith that thise Sarsens, scribes and Jewes</l>
            <l n="15.500">Han a lippe of oure bileve, the lightloker, me thynketh, .</l>
            <l n="15.501">Thei sholde turne, whoso travaile wolde to teche hem of the Trinite:</l>
            <l n="15.501">
               <emph>Querite et invenietis &amp;c.</emph>
            </l>
            <l n="15.502">For alle paynymes preieth and parfitly bileweth</l>
            <l n="15.503">In the [grete holy] God, and his grace asken,</l>
            <l n="15.504">And make hir mone to Makometh, hir message to shewe.</l>
            <l n="15.505">Thus in a feith leveth that folk, and in a fals mene,</l>
            <l n="15.506">And that is routhe for rightful men that in the reawme wonyen,</l>
            <l n="15.507">And a peril to the Pope and prelates that he maketh,</l>
            <l n="15.508">That bere bisshopes names of Bethleem and Babiloigne.</l>
            <l n="15.509">"Whan thehye kyng of hevene sente his sone to erthe,</l>
            <l n="15.510">Many miracles he wroughte man for to turne,</l>
            <l n="15.511">In ensaumple that men sholde se by sadde reson</l>
            <l n="15.512">Men myghte noght be saved but thorugh mercy and grace,</l>
            <l n="15.513">And thorugh penaunce, and passion, and parfit byleve;</l>
            <l n="15.514">And bicam man of a mayde, and metropolitanus,</l>
            <l n="15.515">And baptised and bishined with the blode of his herte</l>
            <l n="15.516">Alle that wilned and wolde with inwit bileve it.</l>
            <l n="15.517">Many a seynt siththen hath suffred to deye,</l>
            <l n="15.518">Al for to enforme the feith in fele contrees deyeden--</l>
            <l n="15.519">In Inde, and in Alisaundre, in Ermonye and in Spayne,</l>
            <l n="15.520">In doelful deth deyeden for hir feith sake.</l>
            <l n="15.521">In savacion of the feith Seint Thomas was ymartired:</l>
            <l n="15.522">Amonges unkynde Cristene for Cristes love he deyede,</l>
            <l n="15.523">And for the right of al this reume and alle reumes Cristene.</l>
            <l n="15.524">Holy Chirche is honoured heighliche thorugh his deying;</l>
            <l n="15.525">He is a forbisene to alle bisshopes and a bright myrour,</l>
            <l n="15.526">And sovereynliche to swiche that of Surrye bereth the name,</l>
            <l n="15.527">And naught to huppe aboute in Engelond to halwe mennes auteres,</l>
            <l n="15.528">And crepe in amonges curatours and confessen ageyn the lawe:</l>
            <l n="15.528">
               <emph>Nolite mitterefalsem in messem alienam &amp;c.</emph>
            </l>
            <l n="15.529">Many man for Cristes love was martired amonges Romaynes</l>
            <l n="15.530">Er Cristendom were knowe ther or any cros honoured.</l>
            <l n="15.531">"It is ruthe to rede how rihtwise men lyved--</l>
            <l n="15.532">How thei defouled hir flessh, forsoke hir owene wille,</l>
            <l n="15.533">Fer fro kyth and fro kyn yvele yclothed yeden,</l>
            <l n="15.534">Baddely ybedded, no book but conscience,</l>
            <l n="15.535">Ne no richesse but the roode to rejoisse hem inne:</l>
            <l n="15.535">
               <emph>Absit nobis gloriari nisi in cruce Domini nostri &amp;c.</emph>
            </l>
            <l n="15.536">"And tho was plentee and pees amonges poore and riche;</l>
            <l n="15.537">And now is routhe to rede how the rede noble</l>
            <l n="15.538">Is reverenced er the roode, receyved for the worthier</l>
            <l n="15.539">Than Cristes cros that overcam deeth and dedly synne.</l>
            <l n="15.540">And now is werre and wo, and whoso why asketh--</l>
            <l n="15.541">For coveitise after cros; the croune stant in golde.</l>
            <l n="15.542">Bothe richc and religious, that roode thei honoure</l>
            <l n="15.543">That in grotes is ygrave and in gold nobles.</l>
            <l n="15.544">For coveitise of that cros [clerkes] of Holy Kirke</l>
            <l n="15.545">Shul torne as Templers dide--the tyme approcheth faste.</l>
            <l n="15.546">" [Mynne] ye noght, wise men, how tho men honoured</l>
            <l n="15.547">Moore tresor than trouthe? I dar noght telle the sothe;</l>
            <l n="15.548">Reson and rightful doom tho religious demede.</l>
            <l n="15.549">Right so, ye clerkes, for youre coveitise, er [come aught] longe,</l>
            <l n="15.550">Shal thei demen dos ecclesie, and [depose youre pride]:</l>
            <l n="15.550">
               <emph>Deposuit potentes de sede &amp;c.</emph>
            </l>
            <l n="15.551">"If knyghthod and kynde wit, and the commune and conscience</l>
            <l n="15.552">Togideres love leelly, leveth it wel, ye bisshopes--</l>
            <l n="15.553">The lordshipe of londes [lese ye shul for evere],</l>
            <l n="15.554">And lyven as Levitici, as Oure Lord yow techeth:</l>
            <l n="15.554">
               <emph>Per primicias et decimas &amp;c.</emph>
            </l>
            <l n="15.555">"Whan Costantyn of curteisie Holy Kirke dowed</l>
            <l n="15.556">With londes and ledes, lordshipes and rentes,</l>
            <l n="15.557">An aungel men herden an heigh at Rome crye,</l>
            <l n="15.558">" Dos ecclesie this day hath ydronke venym,</l>
            <l n="15.559">And tho that han Petres power arn apoisoned alle!'</l>
            <l n="15.560">A medicyne moot therto that may amende prelates,</l>
            <l n="15.561">That sholden preie for the pees; possession hem letteth.</l>
            <l n="15.562">Taketh hire landes, ye lordes, and leteth hem lyve by dymes;</l>
            <l n="15.563">If possession be poison, and inparfite hem make,</l>
            <l n="15.564">Good were to deschargen hem for Holy Chirehes sake,</l>
            <l n="15.565">And purgen hem of poison, er moore peril falle.</l>
            <l n="15.566">If preesthode were parfit, the peple sholde amende,</l>
            <l n="15.567">That contrarien Cristes lawe, and Cristendom dispise.</l>
            <l n="15.568">"Every bisshop that bereth cros, by that he is holden</l>
            <l n="15.569">Thorugh his province to passe, and to his peple to shewe hym,</l>
            <l n="15.570">Tellen hem and techen hem on the Trinite to bileve,</l>
            <l n="15.571">And feden hem with goostly foode, and nedy folk to fynden.</l>
            <l n="15.572">Ac Ysaie of yow speketh and Osias bothe,</l>
            <l n="15.573">That no man sholde be bisshop but if he hadde bothe</l>
            <l n="15.574">Bodily foode and goostly foode to gyve there it nedeth:</l>
            <l n="15.575">
               <emph>In domo mea non est panis neque vestimentum, et ideo nolite constituere me   re</emph>
            </l>
            <l n="15.575">Osias seith for swiche that sike ben and feble,</l>
            <l n="15.575">
               <emph>Inferte omnes decimas in orreum meum, ut sit cibus in domo mea.</emph>
            </l>
            <l n="15.576">"Ac we Cristene creatures, that on the cros bileven,</l>
            <l n="15.577">Arn ferme as in the feith-Goddes forbode ellis!--</l>
            <l n="15.578">And han clerkes to kepen us therinne, and hem that shul come after us.</l>
            <l n="15.580">And Jewes lyven in lele lawe-0ure Lord wroot it hymselve</l>
            <l n="15.581">In stoon, for it stedefast was, and stonde sholde evere--</l>
            <l n="15.582">Dilige Deum et proximum, is parfit Jewen lawe--</l>
            <l n="15.583">And teok it Moyses to teche men, til Messie coom</l>
            <l n="15.584">And on that lawe thei leve, and leten it for the beste.</l>
            <l n="15.585">And yit knewe thei Crist, that Cristendom taughte,</l>
            <l n="15.586">And for a parfit prophete that muche peple savede</l>
            <l n="15.587">Of selkouthe sores; thei seighen it ofte--</l>
            <l n="15.588">Bothe of miracles and merveilles, and how he men festede,</l>
            <l n="15.589">With two fisshes and fyve loves fyve thousand peple--</l>
            <l n="15.590">And by that mangerie thei myghte wel se that Messie he semede;</l>
            <l n="15.591">And whan he lifte up Lazar, that leid was in grave,</l>
            <l n="15.592">And under stoon deed and stank, with stif vois hym callede,</l>
            <l n="15.592">
               <emph>Lazare, veniforas,</emph>
            </l>
            <l n="15.593">Dide hym rise and rome right bifore the Jewes.</l>
            <l n="15.594">Ac thei seiden and sworen, with sorcerie he wroughte,</l>
            <l n="15.595">And studieden to struyen hym--and struyden hemselve,</l>
            <l n="15.596">And thorugh his pacience hir power to pure noght he broughte:</l>
            <l n="15.596">
               <emph>Pacientes vincunt.</emph>
            </l>
            <l n="15.597">"Daniel of hire undoynge devyned and seide,</l>
            <l n="15.598">Cum sanctus sanctorum veniat cessabit unxio vestra.</l>
            <l n="15.599">And yit wenen tho wrecches that he were pseudo-propheta</l>
            <l n="15.600">And that his loore be lesynges, and lakken it alle,</l>
            <l n="15.601">And hopen that he be to come that shal hem releve--</l>
            <l n="15.602">Moyses eft or Messie hir maistres devyneth.</l>
            <l n="15.603">"Ac pharisees and sarsens, scribes and Jewes</l>
            <l n="15.604">Arn folk of oon feith--the fader God thei honouren.</l>
            <l n="15.605">And sithen that the Sarsens and also the Jewes</l>
            <l n="15.606">Konne the firste clause of oure bileve, <emph>Credo in Deum patrem omnipotentem,</emph>
            </l>
            <l n="15.607">Prelates of Cristene provinces sholde preve, if thei myghte,</l>
            <l n="15.608">Lere hem litlum and litlum Et in Jesum Chrisium filium,</l>
            <l n="15.609">Til thei kouthe speke and spelle Et in Spiritum   santum,</l>
            <l n="15.610">And rendren it and recorden it with <emph>remissionem peccatorum,</emph>
            </l>
            <l n="15.610">
               <emph>Carnis resurreccionem et vitam eternam. Amen.'</emph>
            </l>
         </div>
         <div n="16">
            <l n="16.001">"Now faire falle yow,' quod I tho, "for youre faire shewyng!</l>
            <l n="16.002">For Haukyns love the Actif Man evere I shal yow lovye.</l>
            <l n="16.003">Ac yit am I in a weer what charite is to mene.'</l>
            <l n="16.004">"It is a ful trie tree,' quod he, "trewely to telle.</l>
            <l n="16.005">Mercy is the more therof; the myddul stok is ruthe;</l>
            <l n="16.006">The leves ben lele wordes, the lawe of Holy Chirche;</l>
            <l n="16.007">The blosmes beth buxom speche and benigne lokynge;</l>
            <l n="16.008">Pacience hatte the pure tree, and pore symple of herte,</l>
            <l n="16.009">And so thorugh God and thorugh goode men groweth the fruyt Charite.'</l>
            <l n="16.010">"I wolde travaille,' quod 1, "this tree to se, twenty hundred myle,</l>
            <l n="16.011">And to have my fulle of that fruyt forsake a1 other saulee.</l>
            <l n="16.012">Lord !' quod I, " if any wight wite whiderout it groweth?'</l>
            <l n="16.013">"It groweth in a gardyn,' quod he, "that God made hymselve;</l>
            <l n="16.014">Amyddes mannes body the more is of that stokke.</l>
            <l n="16.015">Herte highte the herber that it inne groweth,</l>
            <l n="16.016">And Liberum Arbitrium hath the lond to ferme,</l>
            <l n="16.017">Under Piers the Plowman to piken it and to weden it.'</l>
            <l n="16.018">" Piers the Plowman!' quod I tho, and al for pure joye</l>
            <l n="16.019">That I herde nempne his name anoon I swowned after,</l>
            <l n="16.020">And lay longe in a lone dreem; and at the laste me thoughte</l>
            <l n="16.021">That Piers the Plowman al the place me shewed,</l>
            <l n="16.022">And bad me toten on the tree, on top and on roote.</l>
            <l n="16.023">With thre piles was it underpight--I parceyved it soone.</l>
            <l n="16.024">" Piers,' quod I, " I preie thee--whi stonde thise piles here?'</l>
            <l n="16.025">" For wynde, wiltew wite,' quod he, "to witen it fro fallyng--</l>
            <l n="16.025">
               <emph>Cum ceciderit iustus non eollidetur quia Dominus supponit manum suam--</emph>
            </l>
            <l n="16.026">And in blowyng tyme abite the flowres, but- if thise piles helpe.</l>
            <l n="16.027">The world is a wikked wynd to hem that willen truthe:</l>
            <l n="16.028">Coveitise comth of that wynd and crepeth among the leves</l>
            <l n="16.029">And forfreteth neigh the fruyt thorugh manye faire sightes.</l>
            <l n="16.030">Thanne with the firste pil I palle hym doun--that is Potencia Dei Patris.</l>
            <l n="16.031">"The flessh is a fel wynd, and in flouryng tyme,</l>
            <l n="16.032">Thorugh likynge and lustes so loude he gynneth blowe</l>
            <l n="16.033">That it norisseth nyce sightes and som tyme wordes,</l>
            <l n="16.034">And wikkede werkes therof, wormes of synne,</l>
            <l n="16.035">And forbiteth the blosmes right to the bare leves.</l>
            <l n="16.036">"Thanne sette I to the secounde pil, Sapiencia Dei Patris--</l>
            <l n="16.037">That is the passion and the power of oure prince Jesu.</l>
            <l n="16.038">Thorugh preieres and thorugh penaunces and Goddes passion in mynde,</l>
            <l n="16.039">I save it til I se it ripen and somdel yfruyted.</l>
            <l n="16.040">"And thanne fondeth the fend my fruyt to destruye</l>
            <l n="16.041">With alle the wiles that he kan, and waggeth the roote,</l>
            <l n="16.042">And casteth up to the crop unkynde neighebores,</l>
            <l n="16.043">Bakbiteris brewecheste, brawleris and chideris,</l>
            <l n="16.044">And leith a laddre therto--of lesynges are the ronges--</l>
            <l n="16.045">And feccheth awey my floures somtyme bifore bothe myne eighen.</l>
            <l n="16.045">
               <emph>Ac Liberum Arbitrium letteth hym som tyme,</emph>
            </l>
            <l n="16.046">That is lieutenaunt to loken it wel, bi leve of myselve:</l>
            <l n="16.046">
               <emph>Videatis qui peccat in Spiritum Sanctum numquam remittetur</emph>
            </l>
            <l n="16.047">&amp;c,- hoc est idem, qui peccat per liberum arbitrium non repugnat.</l>
            <l n="16.048">"Ac whan the fend and the flessh forth with the world</l>
            <l n="16.049">Manacen bihynde me, my fruyt for to fecche,</l>
            <l n="16.050">Thanne Liberum Arbitrium laccheth the thridde planke</l>
            <l n="16.051">And palleth adoun the pouke pureliche thorugh grace</l>
            <l n="16.052">And help of the Holy Goost--and thus have I the maistrie.'</l>
            <l n="16.053">"Now faire falle yow, Piers!' quod I, "so faire ye discryven</l>
            <l n="16.054">The power of thise postes and hire propre myghte.</l>
            <l n="16.055">Ac I have thoughtes a threve af thise thre piles--</l>
            <l n="16.056">In what wode thei woxen, and where that thei 8rowed,</l>
            <l n="16.057">For alle are thei aliche longe, noon lasse than oother,</l>
            <l n="16.058">And to my mynde, as me thynketh, on o more thei growed;</l>
            <l n="16.059">And of o greetnesse and grene of greyn thei semen.'</l>
            <l n="16.060">"That is sooth,' seide Piers, "so it may bifalle.</l>
            <l n="16.061">I shal telle thee as tid what this tree highte.</l>
            <l n="16.062">The ground there it groweth, goodnesse it hatte;</l>
            <l n="16.063">And I have told thee what highte the tree: the Trinite it meneth'--</l>
            <l n="16.064">And egreliche he loked on me, and therfore I spared</l>
            <l n="16.065">To asken hym any moore therof, and bad hym ful faire</l>
            <l n="16.066">To di[ff]yne the fruyt that so faire hangeth.</l>
            <l n="16.067">" Heer now bynethe,' quod he tho, "if I nede hadde,</l>
            <l n="16.068">Matrimoyne I may nyme, a moiste fruyt withalle.</l>
            <l n="16.069">Thanne Continence is neer the crop as kaylewey bastard.</l>
            <l n="16.070">Thanne bereth the crop kynde fruyt and clennest of alle--</l>
            <l n="16.071">Maidenhode, aungeles peeris, and [ar]est wole be ripe,</l>
            <l n="16.072">And swete withouten swellyng--sour worth it nevere.'</l>
            <l n="16.073">I preide Piers to pulle adoun an appul, and he wolde,</l>
            <l n="16.074">And suffre me to assaien what savour it hadde.</l>
            <l n="16.075">And Piers caste to the crop, and thanne comsed it to crye;</l>
            <l n="16.076">And waggede widwehode, and it wepte after;</l>
            <l n="16.077">And whan he meved matrimoyne, it made a foul noise,</l>
            <l n="16.078">That I hadde ruthe whan Piers rogged, it gradde so rufulliche.</l>
            <l n="16.079">For evere as thei dropped adoun the devel was redy,</l>
            <l n="16.080">And gadrede hem alle togideres, bothe grete and smale--</l>
            <l n="16.081">Adam and Abraham and Ysaye the prophete,</l>
            <l n="16.082">Sampson and Samuel, and Seint Johan the Baptist;</l>
            <l n="16.083">Bar hem forth boldely--no body hym letted--</l>
            <l n="16.084">And made of holy men his hoord in Limbo Inferni,</l>
            <l n="16.085">There is derknesse and drede and the devel maister.</l>
            <l n="16.086">And Piers, for pure tene, that a pil he laughte,</l>
            <l n="16.087">And hitte after hym, happe how it myghte,</l>
            <l n="16.088">Eilius by the Fader wille and frenesse of Spiritus Sancti,</l>
            <l n="16.089">To go robbe that rageman and reve the fruyt fro hym.</l>
            <l n="16.090">And thanne spak Spiritus Sanctus in Gabrielis mouthe</l>
            <l n="16.091">To a maide that highte Marie, a meke thyng withalle,</l>
            <l n="16.092">That oon Jesus, a justices some, mostejouke in hir chambre</l>
            <l n="16.093">Til plenitudo temporis tyme comen were</l>
            <l n="16.094">That Piers fruyt floured and felle to be rype.</l>
            <l n="16.095">And thanne sholde Jesus juste therfore, bi juggement of armes,</l>
            <l n="16.096">Wheither sholde fonge the fruyt--the fend or hymselve.</l>
            <l n="16.097">The maide myldeliche tho the messager graunted,</l>
            <l n="16.098">And seide hendeliche to hym, "Lo me his handmaiden</l>
            <l n="16.099">For to werchen his wille withouten any synne:</l>
            <l n="16.099">
               <emph>Ecce ancilla Domini, fat michi &amp;c.'</emph>
            </l>
            <l n="16.100">And in the wombe of that wenche was he fourty woukes,</l>
            <l n="16.101">Til he weex a faunt thorugh hir flessh, and of fightyng kouthe,</l>
            <l n="16.102">To have yfoughte with the fend er ful tyme come.</l>
            <l n="16.103">And Piers the Plowman parceyved plener tyme,</l>
            <l n="16.104">And lered hym lechecraft. his lif for to save,</l>
            <l n="16.105">That though he were wounded with his enemy, to warisshen hymselve;</l>
            <l n="16.106">And dide hym assaie his surgenrie on hem that sike were,</l>
            <l n="16.107">Til he was parfit praktisour, if any peril fille;</l>
            <l n="16.108">And soughte out the sike and synfulle bothe,</l>
            <l n="16.109">And salvede sike and synfulle, bothe blynde and crokede,</l>
            <l n="16.110">And commune wommen convertede [to goode]:</l>
            <l n="16.110">
               <emph>Non est sanis opus medicus, set male habentibus.</emph>
            </l>
            <l n="16.111">Bothe meseles and mute, and in the menyson blody--</l>
            <l n="16.112">Ofte he heeled swiche, he ne held it for no maistrie,</l>
            <l n="16.113">Save tho he leched Lazar, that hadde yleye in grave</l>
            <l n="16.114">Quatriduanus quelt--quyk dide hym walke.</l>
            <l n="16.115">Ac a[r] he made the maistrie, mestus cepit esse,</l>
            <l n="16.116">And wepte water with hise eighen- -ther seighen it manye.</l>
            <l n="16.117">Some that the sighte seighen seiden that tyme</l>
            <l n="16.118">That he was leche of lif, and lord of heigh hevene.</l>
            <l n="16.119">Jewes jangled therayein that juggede lawes,</l>
            <l n="16.120">And seide he wroghte thorugh wichecraft and with the develes myghte:</l>
            <l n="16.120">
               <emph>Demonium habes &amp;c.</emph>
            </l>
            <l n="16.121">"Thanne are ye cherles,' quod Jesus, "and youre children bothe,</l>
            <l n="16.122">And Sathan youre Saveour--yowself now ye witnessen:</l>
            <l n="16.123">For I have saved yowself, and youre sones after,</l>
            <l n="16.124">Youre bodies. youre beestes, and blynde men holpen,</l>
            <l n="16.125">And fed yow with fisshes and with fyve loves,</l>
            <l n="16.126">And lefte baskettes ful of broke mete--bere awey whoso wolde--'</l>
            <l n="16.127">And mysseide the Jewes manliche, and manaced hem to bete,</l>
            <l n="16.128">And knokked on hem with a corde, and caste adoun hir stalles</l>
            <l n="16.129">That in chirche chaffareden or chaungeden any moneie,</l>
            <l n="16.130">And seide it in sighte of hem alle, so that alle herden,</l>
            <l n="16.131">" I shal overturne this temple and adoun throwe,</l>
            <l n="16.132">And in thre daies after edifie it newe,</l>
            <l n="16.133">And maken it as muche outher moore in alle manere poyntes</l>
            <l n="16.134">As evere it was, and as wid-wherfore I hote yow,</l>
            <l n="16.135">Of preieres and of parfitnesse this place that ye callen:</l>
            <l n="16.135">
               <emph>Domus mea domus oracionis vocabitur.'</emph>
            </l>
            <l n="16.136">Envye and yvel wil ar[ne] in the Jewes:</l>
            <l n="16.137">Thei casten and contreveden to kulle hym whan thei myghte;</l>
            <l n="16.138">Eche day after oother hir tyme thei awaiteden,</l>
            <l n="16.139">Til it bifel on a Friday, a litel bifore Pasqe.</l>
            <l n="16.140">The Thursday bifore, there he made his cene,</l>
            <l n="16.141">Sittynge at the soper he seide thise wordes:</l>
            <l n="16.142">"I am sold thorugh so[m] of yow--he shal the tyme rewe</l>
            <l n="16.143">That evere he his Saveour solde for silver or ellis.'</l>
            <l n="16.144">Judas jangled therayein, ac Jesus hym tolde</l>
            <l n="16.145">It was hymself soothly, and seide, " Tu dicis.'</l>
            <l n="16.146">Thanne wente forth that wikked man and with the Jewes mette,</l>
            <l n="16.147">And tolde hem a tokne how to knowe with Jesus,</l>
            <l n="16.148">The which tokne to this day to muche is yused--</l>
            <l n="16.149">That is, kissynge and fair countenaunce and unkynde wille.</l>
            <l n="16.150">And so was with Judas tho, that Jesus bitrayed:</l>
            <l n="16.151">" Ave, raby,' quod that ribaud, and right to hym he yede,</l>
            <l n="16.152">And kiste hym, to be caught therby and kulled of the Jewes.</l>
            <l n="16.153">Thanne Jesus to Judas and to the Jewes seide,</l>
            <l n="16.154">" Falsnesse I fynde in thi faire speche,</l>
            <l n="16.155">And gile in thi glad chere, and galle is in thi laughyng.</l>
            <l n="16.156">Thow shalt be myrour to many, men to deceyve,</l>
            <l n="16.157">Ac the worse, and thi wikkednesse shal worthe upon thiselve:</l>
            <l n="16.157">
               <emph>Necesse est ut veniant scandala: ve homini illi, per quem scandalum venit.</emph>
            </l>
            <l n="16.158">Though I bi treson be take, and [to] youre owene wille,</l>
            <l n="16.159">Suffreth myne apostles in pays, and in pees gange.'</l>
            <l n="16.160">On a Thursday in thesternesse thus was he taken .</l>
            <l n="16.161">Thorugh Judas and Jewes--Jesus was his name</l>
            <l n="16.162">That on the Friday folwynge for mankyndes sake</l>
            <l n="16.163">Justed in Jerusalem, a joye to us alle.</l>
            <l n="16.164">On cros upon Calvarie Crist took the bataille</l>
            <l n="16.165">Ayeins deeth and the devel, destruyed hir botheres myghtes--</l>
            <l n="16.166">Deide, and deeth fordide, and day of nyght made.</l>
            <l n="16.167">And I awaked therwith, and wiped myne eighen,</l>
            <l n="16.168">And after Piers the Plowman pried and stared,</l>
            <l n="16.169">Estward and westward I waited after faste,</l>
            <l n="16.170">And yede forth as an ydiot, in contree to aspie</l>
            <l n="16.171">After Piers the Plowman--many a place I soughte.</l>
            <l n="16.172">And thanne mette I with a man, a myd-Lenten Sonday,</l>
            <l n="16.173">As hoor as an hawethorn, and Abraham he highte.</l>
            <l n="16.174">I frayned hym first fram whennes he come,</l>
            <l n="16.175">And of whennes he were, and whider that he thoughte.</l>
            <l n="16.176">"I am Feith,' quod that freke, "it falleth noght me to lye,</l>
            <l n="16.177">And of Abrahames hous an heraud of armes.</l>
            <l n="16.178">I seke after a segge that I seigh ones,</l>
            <l n="16.179">A ful bold bacheler--I knew hym by his blasen.'</l>
            <l n="16.180">" What berth that buyrn,' quod I tho, " so blisse thee bitide?'</l>
            <l n="16.181">" Thre leodes in oon lyth, noon lenger than oother,</l>
            <l n="16.182">Of oon muchel and myght in mesure and in lengthe.</l>
            <l n="16.183">That oon dooth, alle dooth, and ech dooth bi his one.</l>
            <l n="16.184">The firste hath myght and majestee, makere of alle thynges:</l>
            <l n="16.185">Pater is his propre name, a persone by hymselve.</l>
            <l n="16.186">The secounde of that sire is Sothfastnesse Filius,</l>
            <l n="16.187">Wardeyn of that wit hath, was evere withouten gynnyng.</l>
            <l n="16.188">The thridde highte the Holi Goost, a persone by hymselve,</l>
            <l n="16.189">The light of al that lif hath a londe and a watre,</l>
            <l n="16.190">Confortour of creatures--of hym cometh alle blisse.</l>
            <l n="16.191">"So thre bilongeth for a lord that lordshipe cleymeth:</l>
            <l n="16.192">Might, and a mene [his owene myghte to knowe],</l>
            <l n="16.193">Of hymself and of his servaunt, and what suffreth hem bothe.</l>
            <l n="16.194">So God, that gynnyng hadde nevere, but tho hym good thoughte,</l>
            <l n="16.195">Sente forth his sone as for servaunt that tyme,</l>
            <l n="16.196">To ocupien hym here til issue were spronge--</l>
            <l n="16.197">That is, children of charite, and Holi Chirche the moder.</l>
            <l n="16.198">Patriarkes and prophetes and apostles were the children,</l>
            <l n="16.199">And Crist and Cristendom and alle Cristene Holy Chirche</l>
            <l n="16.200">In menynge that man moste on o God bileve,</l>
            <l n="16.201">And there hym likede and lovede, in thre [leodes] hym shewede.</l>
            <l n="16.202">And that it may be so and sooth [sheweth it manhode]:</l>
            <l n="16.203">Wedlok and widwehode with virginite ynempned,</l>
            <l n="16.204">In tokenynge of the Trinite was taken out of o man--</l>
            <l n="16.205">Adam, oure alle fader; Eve was of hymselve,</l>
            <l n="16.206">And the issue that thei hadde it was of hem bothe,</l>
            <l n="16.207">And either is otheres joye in thre sondry persones,</l>
            <l n="16.208">And in hevene and here oon singuler name.</l>
            <l n="16.209">And thus is mankynde and manhede of matrimoyne yspronge,</l>
            <l n="16.210">And bitokneth the Trinite and trewe bileve.</l>
            <l n="16.211">"Might is it in matrimoyne, that multiplieth the erthe,</l>
            <l n="16.212">And bitokneth trewely, telle if I dorste,</l>
            <l n="16.213">Hym that first formed al, the Fader of hevene.</l>
            <l n="16.214">The Sone, if I it dorste seye, resembleth wel the widewe:</l>
            <l n="16.214">
               <emph>Deus meus, Deus meus, ut quid dereliquisti me ?</emph>
            </l>
            <l n="16.215">That is, creatour weex creature to knowe what was bothe.</l>
            <l n="16.216">As widewe withouten wedlok was nevere yit yseyghe,</l>
            <l n="16.217">Na moore myghte God be man but if he moder hadde.</l>
            <l n="16.218">So widewe withouten wedlok may noght wel stande,</l>
            <l n="16.219">Ne matrimoyne withouten muliere is noght muche to preise:</l>
            <l n="16.219">
               <emph>Maledictus homo qui non reliquit semen in Israel.</emph>
            </l>
            <l n="16.220">"Thus in thre persones is parfitliche pure manhede--</l>
            <l n="16.221">That is, man and his make and mulliere hir children.</l>
            <l n="16.222">And is noght but gendre of a generacion, bifore Jesu Crist in hevene;</l>
            <l n="16.223">So is the fader forth with the Sone and Fre Wille of bothe--</l>
            <l n="16.223">
               <emph>Spiritus procedens a Patre et Filio &amp;c--</emph>
            </l>
            <l n="16.224">Which is the Holy Goost of alle, and alle is but o God.</l>
            <l n="16.225">"Thus in a somer I hym seigh as I sat in my porche.</l>
            <l n="16.226">I roos up and reverenced hym, and right faire hym grette.</l>
            <l n="16.227">Thre men, to my sighte, I made wel at ese,</l>
            <l n="16.228">Wessh hir feet and wiped hem, and afterward thei eten</l>
            <l n="16.229">Calves flessh and cakebreed, and knewe what I thoughte.</l>
            <l n="16.230">Ful trewe toknes betwene us is, to telle whan me liketh.</l>
            <l n="16.231">" First he fonded me, if I lovede bettre</l>
            <l n="16.232">Hym or Ysaak myn heir, the which he highte me kulle.</l>
            <l n="16.233">He wiste my wille bi hym; he wol me it allowe;</l>
            <l n="16.234">I am ful siker in my soule therof, and my sone bothe.</l>
            <l n="16.235">"I circumcised my sone sithen for his sake--</l>
            <l n="16.236">Myself and my meynee and alle that male weere</l>
            <l n="16.237">Bledden blood for that Lordes love, and hope to blisse the tyme.</l>
            <l n="16.238">affiaunce and my feith is ferme in this bileve,</l>
            <l n="16.239">For hymself bihighte to me and to myn issue bothe</l>
            <l n="16.240">Lond and lordshipe and lif withouten ende.</l>
            <l n="16.241">To me and to myn issue moore yet he me grauntede--</l>
            <l n="16.242">Mercy for oure mysdedes as many tyme as we asken:</l>
            <l n="16.242">
               <emph>Quam olim Abrahe promisisti et semini eius.</emph>
            </l>
            <l n="16.243">"And siththe he sente me, to seye I sholde do sacrifise,</l>
            <l n="16.244">And doon hym worship with breed and with wyn bothe,</l>
            <l n="16.245">And called me the foot of his feith, his folk for to save,</l>
            <l n="16.246">And defende hem fro the fend, folk that on me leveden.</l>
            <l n="16.247">"Thus have I ben his heraud here and in helle,</l>
            <l n="16.248">And conforted many a careful that after his comynge waiten;</l>
            <l n="16.249">And thus I seke hym,' he seide, "for I herde seyn late</l>
            <l n="16.250">Of a buyrn that baptised hym--Johan Baptist was his name--</l>
            <l n="16.251">That to patriarkes and to prophetes and to oother peple in derknesse</l>
            <l n="16.252">Seide, that he seigh here that sholde save us alle:</l>
            <l n="16.252">
               <emph>Ecce Agnus Dei &amp;c.'</emph>
            </l>
            <l n="16.253">I hadde wonder of hise wordes, and of hise wide clothes;</l>
            <l n="16.254">For in his bosom he bar a thyng, and that he blissed evere.</l>
            <l n="16.255">And I loked in his lappe: a lazar lay therinne</l>
            <l n="16.256">Amonges patriarkes and prophetes pleyinge togideres.</l>
            <l n="16.257">"What awaitestow?' quod he, " and what woldestow have?'</l>
            <l n="16.258">"I wolde wite,' quod I tho, "what is in youre lappe.'</l>
            <l n="16.259">" Lo!' quod he--and leet me se. " Lord, mercy!' I seide.</l>
            <l n="16.260">"This is a present of muche pris; what prynce shal it have?'</l>
            <l n="16.261">"It is a precious present,' quod he, "ac the pouke it hath attached,</l>
            <l n="16.262">And me thenvith,' quod that wye, "may no wed us quyte,</l>
            <l n="16.263">Ne no buyrn be oure borgh, ne brynge us fram his daunger;</l>
            <l n="16.264">Out of the poukes pondfold no maynprise may us fecche</l>
            <l n="16.265">Til he come that I carpe of: Crist is his name</l>
            <l n="16.266">That shal delivere us som day out of the develes power,</l>
            <l n="16.267">And bettre wed for us [wa]ge than we ben alle worthi--</l>
            <l n="16.268">That is, lif for lif--or ligge thus evere</l>
            <l n="16.269">Lollynge in my lappe, til swich a lrd us fecche.'</l>
            <l n="16.270">"Allas!' I seide, "that synne so longe shall lette</l>
            <l n="16.271">The myght of Goddes mercy, that myghte us alle amende!'</l>
            <l n="16.272">I wepte for hise wordes. With that saugh I another</l>
            <l n="16.273">Rapeliche renne forth the righte wey he wente.</l>
            <l n="16.274">I affrayned hym first fram whennes he come,</l>
            <l n="16.275">What he highte and whider he wolde--and wightly he tolde.</l>
         </div>
         <div n="17">
            <l n="17.001">"I am Spes, a spie,' quod he, "and spire after a knyght</l>
            <l n="17.002">That took me a maundement upon the mount of Synay</l>
            <l n="17.003">To rule alle reames therewith--l bere the writ here.'</l>
            <l n="17.004">"Is it asseled?" I seide. "May men see thi lettres?'</l>
            <l n="17.005">"Nay.' he seide. "I seke hym that hath the seel to kepe--</l>
            <l n="17.006">And that is cros and Cristendom, and Crist theron to honge.</l>
            <l n="17.007">And whan it is asseled so, I woot wel the sothe--</l>
            <l n="17.008">That Luciferis lordshipe laste shal no lenger!'</l>
            <l n="17.009">" Lat se thi lettres,' quod I, "we myghte the lawe knowe.'</l>
            <l n="17.010">He plukkede forth a patente, a pece of an hard roche,</l>
            <l n="17.011">Whereon was writen two wordes on this wise yglosed;</l>
            <l n="17.012">Dilige Deum et proximum tuum--</l>
            <l n="17.013">This was the tixte trewely--I took ful good yeme.</l>
            <l n="17.014">The glose was gloriously writen with a gilt penne:</l>
            <l n="17.015">In hiis duobus mandatis tota lex penhet et prophete.</l>
            <l n="17.016">" Is here alle thi lordes lawes?' quod I. " Ye, leve me,' he seide.</l>
            <l n="17.017">"And whoso wet cheth after this writ, I wol undertaken,</l>
            <l n="17.018">Shal nevere devel hym dere, ne deeth in soule greve.</l>
            <l n="17.019">For though I seye it myself, I have saved with this charme</l>
            <l n="17.020">Of men and of wommen many score thousand.'</l>
            <l n="17.021">" He seith sooth,' seide this heraud, " I have yfounde it ofte.</l>
            <l n="17.022">Lo! here in my lappe that leeved on that charme--</l>
            <l n="17.023">Josue and Judith and Judas Macabeus,</l>
            <l n="17.024">Ye, and sixti thousand biside forth that ben noght seyen here!'</l>
            <l n="17.025">" Youre wordes arn wonderfulle,' quod I tho. " Which of yow is trewest,</l>
            <l n="17.026">And lelest to leve on for lif and for soule?</l>
            <l n="17.027">Abraham seith that he seigh hoolly the Trinite,</l>
            <l n="17.028">Thre persones in parcelles departable fro oother,</l>
            <l n="17.029">And alle thre but o God--thus Abraham me taughte--</l>
            <l n="17.030">And hath saved that bileved so and sory for hir synnes,</l>
            <l n="17.031">He kan noght siggen the somme, and some arn in his lappe.</l>
            <l n="17.032">What neded it thanne a newe lawe to brynge,</l>
            <l n="17.033">Sith the firste suffiseth to savacion and to blisse?</l>
            <l n="17.034">And now cometh Spes and speketh, that hath aspied the lawe,</l>
            <l n="17.035">And telleth noght of the Trinite that took hym hise lettres--</l>
            <l n="17.036">To bileeve and lovye in o Lord almyghty,</l>
            <l n="17.037">And siththe right as myself so lovye alle peple.</l>
            <l n="17.038">"The gorne thit gooth with o staf--he semeth in gretter heele</l>
            <l n="17.039">Than he that gooth with two staves, to sighte of us alle.</l>
            <l n="17.040">And right so, bi the roode, reson me sheweth</l>
            <l n="17.041">It is lighter to lewed men o lesson to knowe</l>
            <l n="17.042">Than for to techen hem two, and to hard to lerne the leeste!</l>
            <l n="17.043">It is ful hard for any man on Abraham bileve,</l>
            <l n="17.044">And wel awey worse yit for to love a sherewe.</l>
            <l n="17.045">lt is lighter to leeve in thre lovely persones</l>
            <l n="17.046">Than for to lovye and lene as wel lorels as lele.</l>
            <l n="17.047">Go thi gate, 'quod I to Spes; "so me God helpe,</l>
            <l n="17.048">Tho that lernen thi lawe wol litel while usen it!'</l>
            <l n="17.049">And as we wenten thus in the wey, wordynge togideres,</l>
            <l n="17.050">Thanne seighe we a Samaritan sittynge on a mule,</l>
            <l n="17.051">Ridynge ful rapely the righte wey we yeden,</l>
            <l n="17.052">Comynge from a contree that men called Jerico--</l>
            <l n="17.053">To a justes in Jerusalem he [j]aced awey faste.</l>
            <l n="17.054">Bothe the heraud and Hope and he mette atones</l>
            <l n="17.055">Where a man was, wounded, and with theves taken.</l>
            <l n="17.056">He myghte neither steppe ne stande, ne stere foot ne handes,</l>
            <l n="17.057">Ne helpe hymself soothly, for semyvif he semed,</l>
            <l n="17.058">And as naked as a nedle, and noon help abouten.</l>
            <l n="17.059">Feith hadde first sighte of hym, ac he fleigh aside,</l>
            <l n="17.060">And nolde noght neghen hym by nyne londes lengthe.</l>
            <l n="17.061">Hope cam hippynge after, that hadde so ybosted</l>
            <l n="17.062">How he with Moyses maundement hadde many men yholpe;</l>
            <l n="17.063">Ac whan he hadde sighte of that segge, aside he gan hym drawe</l>
            <l n="17.064">Dredfully, bi this day, as doke dooth fram the faucon!</l>
            <l n="17.065">Ac so soone so the Samaritan hadde sighte of this leode,</l>
            <l n="17.066">He lighte adown of lyard and ladde hym in his handes,</l>
            <l n="17.067">And to the wye he wente hise woundes to biholde,</l>
            <l n="17.068">And parceyved by his pous he was in peril to dye,</l>
            <l n="17.069">And but he hadde recoverer the rather, that rise sholde he nevere;</l>
            <l n="17.070">And breide to hise boteles, and bothe he atamede.</l>
            <l n="17.071">With wyn and with oille hise woundes he wasshed,</l>
            <l n="17.072">Enbawmed hym and bond his heed, and in his lappe hym leide,</l>
            <l n="17.073">And ladde hym so forth on lyard to <emph>Lex Christi,</emph> a graunge</l>
            <l n="17.074">Wel sixe mile or sevene biside the newe market;</l>
            <l n="17.075">Herberwed hym at an hostrie and to the hostiler called,</l>
            <l n="17.076">And [quod], " Have, kepe this man, til I come fro the justes,</l>
            <l n="17.077">And lo here silver,' he seide, "for salve to hise woundes.'</l>
            <l n="17.078">And he took hym two pens to liflode as it weere,</l>
            <l n="17.079">And seide, "What he [moore spendeth] I make thee good herafter,</l>
            <l n="17.080">For I may noght lette,' quod that leode--and lyard he bistrideth,</l>
            <l n="17.081">And raped hym to Jerusalemward the righte wey to ryde.</l>
            <l n="17.082">Feith folwede after faste, and fondede to mete hym,</l>
            <l n="17.083">And Spes spakliche hym spedde, spede if he myghte</l>
            <l n="17.084">To overtaken hym and talke to hym er thei to towne coome.</l>
            <l n="17.085">And whan I seigh this, I sojourned noght. but shoop me to renne,</l>
            <l n="17.086">And suwed that Samaritan that was so ful of pite,</l>
            <l n="17.087">And graunted hym to ben his groom. "Graunt mercy,' he seide,</l>
            <l n="17.088">"Ac thi frend and thi felawe,' quod he, "thow fyndest me at nede.'</l>
            <l n="17.089">And I thanked hym tho and siththe I hym tolde</l>
            <l n="17.090">How that Feith fleigh awey and Spes his felawe bothe</l>
            <l n="17.091">For sighte of the sorweful [segge] that robbed was with theves.</l>
            <l n="17.092">" Have hem excused,' quod he, "hir help may litel availle:</l>
            <l n="17.093">May no medicyne under molde the man to heele brynge--</l>
            <l n="17.094">Neither Feith ne fyn Hope, so festred be hise woundes,</l>
            <l n="17.095">Withouten the blood of a barn born of a mayde.</l>
            <l n="17.096">And be he bathed in that blood, baptised as it were,</l>
            <l n="17.097">And thanne plastred with penaunce and passion of that baby,</l>
            <l n="17.098">He sholde stonde and steppe--ac stalworthe worth he nevere</l>
            <l n="17.099">Til he have eten al the barn and his blood ydronke.</l>
            <l n="17.100">For wente nevere wye in this world thorugh that wildernesse</l>
            <l n="17.101">That he ne was robbed or rifled, rood he there or yede,</l>
            <l n="17.102">Save Feith and [myselve and] Spes [his felawe],</l>
            <l n="17.103">And thiself now and swiche as suwen oure werkes.</l>
            <l n="17.104">" For Outlawe is in the wode and under bank lotieth,</l>
            <l n="17.105">And may ech man see and good mark take</l>
            <l n="17.106">Who is bihynde and who bifore and who ben on horse--</l>
            <l n="17.107">For he halt hym hardier on horse than he that is a foote.</l>
            <l n="17.108">For he seigh me that am Samaritan suwen Feith and his felawe</l>
            <l n="17.109">On my capul that highte Caro--of mankynde I took it--</l>
            <l n="17.110">He was unhardy, that harlot, and hidde hym in Inferno.</l>
            <l n="17.111">Ac er this day thre daies, I dar undertaken</l>
            <l n="17.112">That he worth fettred, that feloun, faste with cheynes,</l>
            <l n="17.113">And nevere eft greve gome that gooth this ilke gate:</l>
            <l n="17.113">
               <emph> 0 Mors ero mors tua &amp;c.</emph>
            </l>
            <l n="17.114">"And thanne shal Feith be forster here and in this fryth walke,</l>
            <l n="17.115">And kennen out comune men that knowen noght the contree,</l>
            <l n="17.116">Which is the wey I wente, and wher forth to Jerusalem;</l>
            <l n="17.117">And Hope the hostilers man shal be ther [an helyng the man lith],</l>
            <l n="17.118">And alle that feble and feynte be, that Feith may noght teche,</l>
            <l n="17.119">Hope shal lede hem forth with love, as his lettre telleth,</l>
            <l n="17.120">And hostele hem and heele thorugh Holy Chirche bileve</l>
            <l n="17.121">Til I have salve for alle sike--and thanne shal I returne,</l>
            <l n="17.122">And come ayein bi this contree and conforten alle sike</l>
            <l n="17.123">That craveth it or coveiteth it and crieth therafter.</l>
            <l n="17.124">For the barn was born in Bethleem that with his blood shal save</l>
            <l n="17.125">Alle that lyven in Feith and folwen his felawes techynge.'</l>
            <l n="17.126">"A, swete sire!' I seide tho, "wher I shal bileve--</l>
            <l n="17.127">As Feith and his felawe enformed me bothe--</l>
            <l n="17.128">In thre persones departable that perpetuele were evere,</l>
            <l n="17.129">And alle thre but o God? Thus Abraham me taughte;</l>
            <l n="17.130">And Hope afterward he bad me to lovye</l>
            <l n="17.131">O God with al my good, and alle gomes after,</l>
            <l n="17.132">Lovye hem lik myselve--ac Oure Lord aboven alle.'</l>
            <l n="17.133">"After Abraham,' quod he, "tat heraud of armes,</l>
            <l n="17.134">Sette faste thi feith and ferme bileve;</l>
            <l n="17.135">And as Hope highte thee, I hote that thow lovye</l>
            <l n="17.136">Thyn evenecristene everemoore eveneforth with thiselve.</l>
            <l n="17.137">And if conscience carpe therayein, or kynde wit eyther,</l>
            <l n="17.138">Or eretikes with arguments--thyn hond thow hem shewe:</l>
            <l n="17.139">For God is after an hand--yheer now and knowe it.</l>
            <l n="17.140">"The Fader was first as a fust with o fynger foldynge,</l>
            <l n="17.141">Til hym lovede and liste to unlosen his fynger</l>
            <l n="17.142">And profrede it forth as with a pawme to what place it sholde.</l>
            <l n="17.143">The pawme is purely the hand, and profreth forth the fyngres,</l>
            <l n="17.144">To ministren and to make that myght of hand knoweth;</l>
            <l n="17.145">And bitokneth trewely, telle whoso liketh,</l>
            <l n="17.146">The Holy Goost of hevene--he is as the pawme.</l>
            <l n="17.147">The fyngres that fre ben to folde and to serve</l>
            <l n="17.148">Bitoknen soothly the Sone, that sent was til erthe,</l>
            <l n="17.149">That touched and tastede at techynge of the pawme</l>
            <l n="17.150">Seinte Marie, a mayde, and mankynde laughte:</l>
            <l n="17.150">
               <emph>   Qui conceptus est de spiritu sancto &amp;c.</emph>
            </l>
            <l n="17.151">"The Fader is thanne as a fust with fynger to touche--</l>
            <l n="17.151">
               <emph>   Quia ""Omnia traham ad me ipsum &amp;c''--</emph>
            </l>
            <l n="17.152">Al that the pawme parceyveth profitable to feele.</l>
            <l n="17.153">Thus are thei alle but oon, as it an hand weere,</l>
            <l n="17.154">And thre sondry sightes in oon shewynge.</l>
            <l n="17.155">The pawme for he put forth fyngres and the fust bothe,</l>
            <l n="17.156">Right so, redily, reson it shewith,</l>
            <l n="17.157">How he that is Holy Goost Sire and Sone preveth.</l>
            <l n="17.158">And as the hand halt harde and alle thyng faste</l>
            <l n="17.159">Thorugh foure fyngres and a thombe forth with the pawme,</l>
            <l n="17.160">Right so the Fader and the Sone and Seint Spirit the thridde</l>
            <l n="17.161">Halt al the wide world withinne hem thre--</l>
            <l n="17.162">Bothe wolkne and the wynd, water and erthe,</l>
            <l n="17.163">Hevene and helle and al that ther is inne.</l>
            <l n="17.164">Thus it is--nedeth no man to trowe noon oother--</l>
            <l n="17.165">That thre thynges bilongeth in Oure Lord of hevene,</l>
            <l n="17.166">And aren serelepes by hemself, asondry were thei nevere,</l>
            <l n="17.167">Namoore than may an hande meve withoute fyngres.</l>
            <l n="17.168">"And as my fust is ful hand yfolden togideres,</l>
            <l n="17.169">So is the Fader a ful God, formour and shappere---</l>
            <l n="17.169">
               <emph>Tu fabricator omnium &amp;c--</emph>
            </l>
            <l n="17.170">And al the myght myd hym is in makynge of thynges.</l>
            <l n="17.171">"The fyngres formen a ful hand to portreye or peynten;</l>
            <l n="17.172">Kervynge and compasynge is craft of the fyngres.</l>
            <l n="17.173">Right so is the Sone the science of the Fader</l>
            <l n="17.174">And ful God as is the Fader, no febler ne no bettre.</l>
            <l n="17.175">"The pawme is pureliche the hand, hath power by hymselve</l>
            <l n="17.176">Otherwise than the writhen fust, or werkmans ipe of fyngres;</l>
            <l n="17.177">For the pawme hath power to putte out the j ntes</l>
            <l n="17.178">And to unfolde the fust, for hym it bilongeth,</l>
            <l n="17.179">And receyve that the fyngres recheth and refuse bothe</l>
            <l n="17.180">Whan he feleth the fust and the fyngres wille.</l>
            <l n="17.181">"So is the Holy Goost God, neither gretter ne lasse</l>
            <l n="17.182">Than is the Sire or the Sone, and in the same myghte,</l>
            <l n="17.183">And alle are thei but o God, as is myn hand and my fyngres,</l>
            <l n="17.184">Unfolden or folden, my fust and my pawme--</l>
            <l n="17.185">Al is but an hand, howso I turne it.</l>
            <l n="17.186">"Ac who is hurte in the hand, evene in the myddes,</l>
            <l n="17.187">He may receyve right noght--reson it sheweth;</l>
            <l n="17.188">For the fyngres that folde sholde and the fust make,</l>
            <l n="17.189">For peyne of the pawme, power hem failleth</l>
            <l n="17.190">To clucche or to clawe, to clippe or to holde.</l>
            <l n="17.191">"Were the myddel of myn hand ymaymed or ypersshed,</l>
            <l n="17.192">I sholde receyve right noght of that I reche myghte;</l>
            <l n="17.193">Ac though rny thombe and my fynges bothe were toshullen</l>
            <l n="17.194">And the myddel of myn hand withoute male ese,</l>
            <l n="17.195">In many kynnes maneres I myghte myself helpe</l>
            <l n="17.196">Bothe meve and amende, though alle my fyngres oke.</l>
            <l n="17.197">"By this skile,' he seide, I se an evidence</l>
            <l n="17.198">That whoso synneth in the Seint Spirit, assoilled worth he nevere,</l>
            <l n="17.199">Neither here ne elliswhere, as I herde telle--</l>
            <l n="17.199">
               <emph>Qui peccat in Spiritum Sanctum &amp;c--</emph>
            </l>
            <l n="17.200">For he priketh God as in the pawme, that peccat in Spiritu[m] Sanctu[m].</l>
            <l n="17.201">For God the Fader is as a fust; the Sone is as a fynger;</l>
            <l n="17.202">The Holy Goost of hevene is as it were the pawme.</l>
            <l n="17.203">So whoso synneth ayeyns the Seint Spirit, it semeth that he greveth</l>
            <l n="17.204">God that he grypeth with, and wolde his grace quenche.</l>
            <l n="17.205">"For to a torche or a tapur the Trinite is likned--</l>
            <l n="17.206">As wex and a weke were twyned togideres,</l>
            <l n="17.207">And thanne a fir flawmynge forth out of bothe.</l>
            <l n="17.208">And as wex and weke and warm fir togideres</l>
            <l n="17.209">Fostren forth a flawmbe and a fair leye</l>
            <l n="17.210">[That serveth thise swynkeres to se by anightes],</l>
            <l n="17.211">So dooth the Sire and the Sone and also Spiritus Sanctus</l>
            <l n="17.212">Fostren forth amonges folk love and bileve,</l>
            <l n="17.213">That alle kynne Cristene clenseth of synnes.</l>
            <l n="17.214">And as thow seest som tyme sodeynliche a torche--</l>
            <l n="17.215">The blase therof yblowe out, yet brenneth the weke--</l>
            <l n="17.216">Withouten leye or light, that [lowe] the macche brenneth;</l>
            <l n="17.217">So is the Holy Goost God, and grace withoute mercy</l>
            <l n="17.218">To alle unkynde creatures that coveite to destruye</l>
            <l n="17.219">Lele love or lif that Oure Lord shapte.</l>
            <l n="17.220">"And as glowynge gledes gladeth noght thise werkmen</l>
            <l n="17.221">That werchen and waken in wyntres nyghtes,</l>
            <l n="17.222">As dooth a kex or a candle that caught hath fir and blaseth,</l>
            <l n="17.223">Namoore dooth Sire ne Sone ne Seint Spirit togideres</l>
            <l n="17.224">Graunte no grace ne forgifnesse of synnes</l>
            <l n="17.225">Til the Holy Goost gynne to glowe and to blase;</l>
            <l n="17.226">So that the Holy Goost gloweth but as a glede</l>
            <l n="17.227">Til that lele love ligge on hym and blowe.</l>
            <l n="17.228">And thanne flawmeth he as fir on Fader and on Filius</l>
            <l n="17.229">And melteth hire myght into mercy-- as men may se in wyntre</l>
            <l n="17.230">Ysekeles in evesynges thorugh hete of the sonne</l>
            <l n="17.231">Melte in a mynut while to myst and to watre.</l>
            <l n="17.232">"So grace of the Holy Goost the greet myght of the Trinite</l>
            <l n="17.233">Melteth to mercy--to merciable and to noon othere.</l>
            <l n="17.234">And as wex withouten moore on a warm glede</l>
            <l n="17.235">Wol brennen and blasen, be thei togideres,</l>
            <l n="17.236">And solacen hem that mowe [noght] se, that sitten in derknesse,</l>
            <l n="17.237">So wol the Fader foryyve folk of mylde hertes</l>
            <l n="17.238">That rufully repenten and restitucion make,</l>
            <l n="17.239">In as muche as thei mowen arnenden and paien;</l>
            <l n="17.240">And if it suffise noght for assetz, that in swich a wille deyeth,</l>
            <l n="17.241">Mercy for his mekenesse wol maken good the remenaunt.</l>
            <l n="17.242">And as the weke and fir wol maken a warm flaumbe</l>
            <l n="17.243">For to murthen men with that in merke sitten,</l>
            <l n="17.244">So wole Crist of his curteisie, and men crye hym mercy,</l>
            <l n="17.245">Bothe foryyve and foryete, and yit bidde for us</l>
            <l n="17.246">To the Fader of hevene foryifnesse to have.</l>
            <l n="17.247">"Ac hewe fir at a flynt foure hundred wynter--</l>
            <l n="17.248">But thow have tache to take it with, tonder or broches,</l>
            <l n="17.249">Al thi labour is lost and al thi long travaille;</l>
            <l n="17.250">For may no fir flaumbe make, faille it his kynde.</l>
            <l n="17.251">So is the Holy Goost God and grace withouten mercy</l>
            <l n="17.252">To alle unkynde creatures--Crist hymself witnesseth:</l>
            <l n="17.252">
               <emph>Amen dico vobis, nescio vos &amp;c.</emph>
            </l>
            <l n="17.253">"Be unkynde to thyn evenecristene, and al that thow kanst bidde--</l>
            <l n="17.254">Delen and do penaunce day and nyght evere,</l>
            <l n="17.255">And purchace al the pardon of Pampilon and Rome,</l>
            <l n="17.256">And indulgences ynowe, and be <emph>ingratus</emph> to thi kynde,</l>
            <l n="17.257">The Holy Goest hereth thee neght, ne help may thee by reson;</l>
            <l n="17.258">For unkyndenesse quencheth hym, that he kan noght shyne,</l>
            <l n="17.259">Ne brenne ne blase clere, for blowynge of unkyndenesse.</l>
            <l n="17.260">Poul the Apostel preveth wheither I lye:</l>
            <l n="17.260">
               <emph>Si linguis hominum loquar &amp;c.</emph>
            </l>
            <l n="17.261">" Forthi beth war, ye wise men that with the world deleth,</l>
            <l n="17.262">That riche ben and reson knoweth--ruleth wel youre soule;</l>
            <l n="17.263">Beth noght unkynde, I conseille yow, to youre evenecristene;</l>
            <l n="17.264">For manye of yow riche men, by my soule, men telleth,</l>
            <l n="17.265">Ye brenne, but ye blase noght, and that is a blynd bekene!--</l>
            <l n="17.265">
               <emph>Non omnis qui dicit Domine, Domine, intrabit &amp;c.</emph>
            </l>
            <l n="17.266">" Dives deyde dampned for his unkyndenesse</l>
            <l n="17.267">Of his mete and his moneie to men that it nedede.</l>
            <l n="17.268">Ech a riche, I rede, reward at hym take,</l>
            <l n="17.269">And gyveth youre good to that God that grace of ariseth.</l>
            <l n="17.270">For that ben unkynde to hise. hope I noon oother</l>
            <l n="17.271">But thei dwelle ther Dives is dayes withouten ende.</l>
            <l n="17.272">"Thus is unkyndenesse the contrarie that quencheth, as it were,</l>
            <l n="17.273">The grace of the Holy Goost, Goddes owene kynde.</l>
            <l n="17.274">For that kynde dooth, unkynde fordooth--as thise corsede theves,</l>
            <l n="17.275">Unkynde Cristene men, for coveitise and envye</l>
            <l n="17.276">Sleeth a man for hise moebles, with mouth or with handes.</l>
            <l n="17.277">For that the Holy Goost hath to kepe, tho harlotes destruyeth--</l>
            <l n="17.278">The which is lif and love, the leye of mannes body.</l>
            <l n="17.279">For every manere good man may be likned to a torche,</l>
            <l n="17.280">Or ellis to a tapur, to reverence the Trinite;</l>
            <l n="17.281">And whoso morthereth a good man, me thynketh, by myn inwit,</l>
            <l n="17.282">He fordooth the levest light that Oure Lord lovyeth.</l>
            <l n="17.283">"Ac yet in manye mo maneres men offenden the Holy Geost;</l>
            <l n="17.284">Ac this is the worste wise that any wight myghte</l>
            <l n="17.285">Synnen ayein the Seint Spirit--assenten to destruye</l>
            <l n="17.286">For coveitise of any kynnes thyng that Crist deere boughte.</l>
            <l n="17.287">How myghte he aske mercy, or any mercy hym hel</l>
            <l n="17.288">That wikkedliche and wilfulliche wolde mercy aniente?</l>
            <l n="17.289">"Innocence is next God, and nyght and day it crieth</l>
            <l n="17.290">""Vengeaunce ! Vengeaunce! Foryyve be it nevere</l>
            <l n="17.291">That shente us and shedde oure blood--forshapte us, as it semed:</l>
            <l n="17.291">
               <emph> Vindica sanguinem iustorum .''</emph>
            </l>
            <l n="17.292">Thus "" Vengeaunce, vengeaunce!'' verrey charite asketh;</l>
            <l n="17.293">And sith Holy Chirche and charite chargeth this so soore,</l>
            <l n="17.294">Leve I nevere that Oure Lord wol love that charite lakketh,</l>
            <l n="17.295">Ne have pite for any preiere [that he pleyneth ther].'</l>
            <l n="17.296">"I pose I hadde synned so, and sholde now deye,</l>
            <l n="17.297">And now am sory that I so the Seint Spirit agulte,</l>
            <l n="17.298">Confesse me and crye his grace, God that al made,</l>
            <l n="17.299">And myldeliche his mercy aske--myghte I noght be saved?'</l>
            <l n="17.300">"Yis,' seide the Samaritan, "so thow myghte repente</l>
            <l n="17.301">That rightwisnesse thorugh repentaunce to ruthe myghte turne.</l>
            <l n="17.302">Ac it is but selden yseighe, ther soothnesse bereth witnesse,</l>
            <l n="17.303">Any creature be coupable afore a kynges justice,</l>
            <l n="17.304">Be raunsoned for his repentaunce ther alle reson hym dampneth.</l>
            <l n="17.305">For ther that partie pursueth the peel is so huge</l>
            <l n="17.306">That the kyng may do no mercy til bothe men acorde</l>
            <l n="17.307">And eyther have equite, as holy writ telleth:</l>
            <l n="17.307">
               <emph> Numquam dimittitur peccatum &amp;c.</emph>
            </l>
            <l n="17.308">Thus it fareth by swich folk that falsly al hire lyves</l>
            <l n="17.309">Yvele lyven and leten noght til lif hem forsake.</l>
            <l n="17.310">Drede of desperacion thanne dryveth awey grace,</l>
            <l n="17.311">That mercy in hir mynde may noght thanne falle;</l>
            <l n="17.312">Good hope, that helpe sholde, to wanhope torneth--</l>
            <l n="17.313">Noght of the nounpower of God, that he ne is myghtful</l>
            <l n="17.314">To amende al that amys is, and his mercy gretter</l>
            <l n="17.315">Thanne alle our wikkede werkes, as Holy Writ telleth--</l>
            <l n="17.315">
               <emph>Misericordia eius super omnia opera eius--</emph>
            </l>
            <l n="17.316">Ac er his rightwisnesse to ruthe torne, som restitucion bihoveth:</l>
            <l n="17.317">His sorwe is satisfaccion for [swich] that may noght paie.</l>
            <l n="17.318">"Thre thynges ther ben that doon a man by strengthe</l>
            <l n="17.319">For to fleen his owene hous, as Holy Writ sheweth.</l>
            <l n="17.320">That oon is a wikkede wif that wol noght be chastised:</l>
            <l n="17.321">Hir feere fleeth hire for feere of hir tonge.</l>
            <l n="17.322">And if his hous be unhiled, and reyne on his bedde,</l>
            <l n="17.323">He seketh and seketh til he slepe drye.</l>
            <l n="17.324">And whan smoke and smolder smyt in his sighte,</l>
            <l n="17.325">It dooth hym worse than his wif or wete to slepe.</l>
            <l n="17.326">For smoke and smolder smerteth hise eighen</l>
            <l n="17.327">Til he be bler eighed or blynde and [the borre] in the throte,</l>
            <l n="17.328">Cogheth and curseth that Crist gyve hym sorwe</l>
            <l n="17.329">That sholde brynge in bettre wode, or blowe it til it brende!</l>
            <l n="17.330">"Thise thre that I telle of thus ben to understonde:</l>
            <l n="17.331">The wif is oure wikked flessh that wol noght be chastised,</l>
            <l n="17.332">For kynde clyveth on hym evere to contrarie the soule.</l>
            <l n="17.333">And though it falle, it fynt skiles, that "" Frelete it made,''</l>
            <l n="17.334">And ""That is lightly foryyven and foryeten bothe</l>
            <l n="17.335">To man that mercy asketh and amende thenketh.''</l>
            <l n="17.336">"The reyn that reyneth ther we reste sholde</l>
            <l n="17.337">Ben siknesses and sorwes that we suffren oughte,</l>
            <l n="17.338">As Poul the Apostle to the peple taughte:</l>
            <l n="17.338">
               <emph>Virtus in infirmitate perficitur.</emph>
            </l>
            <l n="17.339">And though that men make muche doel in hir angre,</l>
            <l n="17.340">And ben inpacient in hir penaunce, pure reson knoweth</l>
            <l n="17.341">That thei han cause to contrarie, by kynde of hir siknesse;</l>
            <l n="17.342">And lightliche Oure Lord at hir lyves ende</l>
            <l n="17.343">Hath mercy on swiche men, that so yvele may suffre.</l>
            <l n="17.344">"Ac the smoke and the smolder that smyt in oure eighen,</l>
            <l n="17.345">That is coveitise and unkyndenesse, that quencheth Goddes mercy.</l>
            <l n="17.346">For unkyndenesse is the contrarie of alle kynnes reson;</l>
            <l n="17.347">For ther nys sik ne sory, ne noon so muche wrecche</l>
            <l n="17.348">That he ne may lovye, and hym like, and lene of his herte</l>
            <l n="17.349">Good wille, good word--bothe wisshen and wilnen</l>
            <l n="17.350">Alle manere men mercy and foryifnesse,</l>
            <l n="17.351">And lovye hem lik hymself, and his lif amende.</l>
            <l n="17.352">"I may no lenger lette!' quod he, and lyard he prikede,</l>
            <l n="17.353">And wente awey as wynd--and therwith I awakede.</l>
         </div>
         <div n="18">
            <l n="18.001">Wolleward and weetshoed wente I forth after</l>
            <l n="18.002">As a recchelees renk that [reccheth of no wo],</l>
            <l n="18.003">And yede forth lik a lorel al my lif tyme,</l>
            <l n="18.004">Til I weex wery of the world and wilned eft to slepe,</l>
            <l n="18.005">And lened me to a Lenten--and longe tyme I slepte;</l>
            <l n="18.006">Reste me there and rutte faste til ramis palmarum.</l>
            <l n="18.007">Of gerlis and of Gloria, laus gretly me dremed</l>
            <l n="18.008">And how osanna by organye olde folk songen,</l>
            <l n="18.009">And of Cristes passion and penaunce, the peple that ofraughte.</l>
            <l n="18.010">Oon semblable to the Samaritan, and somdeel to Piers the Plowman,</l>
            <l n="18.011">Barefoot on an asse bak bootles cam prikye,</l>
            <l n="18.012">Withouten spores other spere; spakliche he loked,</l>
            <l n="18.013">As is the kynde of a knyght that cometh to be dubbed,</l>
            <l n="18.014">To geten hym gilte spores on galoches ycouped.</l>
            <l n="18.015">Thanne was Feith in a fenestre, and cryde "At Fili David!'</l>
            <l n="18.016">As dooth an heraud of armes whan aventrous cometh to iustes.</l>
            <l n="18.017">Olde Jewes of Jerusalem for joye thei songen,</l>
            <l n="18.017">
               <emph>  Benedictus qui venit in nomine Domini.</emph>
            </l>
            <l n="18.018">Thanne I frayned at Feith what al that fare bymente,</l>
            <l n="18.019">And who sholde juste in Jerusalem. "jesus,' he seide,</l>
            <l n="18.020">"And fecche that the fend claymeth--Piers fruyt the Plowman.'</l>
            <l n="18.021">"Is Piers in this place?' quod I, and he preynte on me.</l>
            <l n="18.022">"This Jesus of his gentries wol juste in Piers armes,</l>
            <l n="18.023">In his helm and in his haubergeon--humana natura.</l>
            <l n="18.024">That Crist be noght biknowe here for consummatus Deus,</l>
            <l n="18.025">In Piers paltok the Plowman this prikiere shal ryde;</l>
            <l n="18.026">For no dynt shal hym dere as in deitate Patris.'</l>
            <l n="18.027">"Who shal juste with Jesus?' quod I, "Jewes or scrybes?'</l>
            <l n="18.028">"Nay,' quod Feith, "but the fend and fals doom to deye.</l>
            <l n="18.029">Deeth seith he shal fordo and adoun brynge</l>
            <l n="18.030">Al that lyveth or loketh in londe or in watre.</l>
            <l n="18.031">Lif seith that he lieth, and leieth his lif to wedde</l>
            <l n="18.032">That, for al that Deeth kan do, withinne thre daies to walke</l>
            <l n="18.033">And fecche fro the fend Piers fruyt the Plowman,</l>
            <l n="18.034">And legge it ther hym liketh, and Lucifer bynde,</l>
            <l n="18.035">And forbete and adoun brynge bale-deeth for evere:</l>
            <l n="18.035">
               <emph>   O Mors ero mors tua!'</emph>
            </l>
            <l n="18.036">Thanne cam Pilatus with muche peple, sedens pro tribunali,</l>
            <l n="18.037">To se how doghtiliche Deeth sholde do, and deme hir botheres right.</l>
            <l n="18.038">The Jewes and the justieeayeins Jesu thei weere,</l>
            <l n="18.039">And al the court on hym cryde " Crucifige!' sharpe.</l>
            <l n="18.040">Tho putte hym forth a p[e]lour bifore Pilat and seide,</l>
            <l n="18.041">"This Jesus of oure Jewes temple japed and despised,</l>
            <l n="18.042">To fordoon it on o day, and in thre dayes after</l>
            <l n="18.043">Edifie it eft newe--here he stant that seide it--</l>
            <l n="18.044">And yit maken it as muche in alle manere poyntes</l>
            <l n="18.045">Bothe as long and as large a lofte and by grounde.'</l>
            <l n="18.046">" Crucifige!' quod a cachepol, " I warante hym a wicche!'</l>
            <l n="18.047">" Tolle, tolle!' quod another, and took of kene thornes,</l>
            <l n="18.048">And bigan of [gr]ene thorn a garland to make,</l>
            <l n="18.049">And sette it sore on his heed and seide in envye,</l>
            <l n="18.050">"A ve, rabyt' quod that ribaud--and threw reedes at hym,</l>
            <l n="18.051">Nailed hym with thre nailes naked on the roode,</l>
            <l n="18.052">And poison on a poole thei putte up to hise lippes,</l>
            <l n="18.053">And beden hym drynken his deeth-yvel--hise dayes were ydone--</l>
            <l n="18.054">And [seiden], " If that thow sotil be, help now thiselve;</l>
            <l n="18.055">If thow be Crist and kynges sone, com down of the roode;</l>
            <l n="18.056">Thanne shul we leve that lif thee loveth and wol noght lete thee deye!'</l>
            <l n="18.057">" Consummatum est,' quod Crist, and comsede for to swoune,</l>
            <l n="18.058">Pitousliche and pale as a prison that deieth;</l>
            <l n="18.059">The lord of lif and of light tho leide hise eighen togideres.</l>
            <l n="18.060">The day for drede withdrough and derk bicam the sonne.</l>
            <l n="18.061">The wal waggede and cleef, and al the world quaved.</l>
            <l n="18.062">Dede men for that dene come out of depe graves,</l>
            <l n="18.063">And tolde why that tempeste so longe tyme durede.</l>
            <l n="18.064">"For a bitter bataille,' the dede body seide;</l>
            <l n="18.065">"Lif and Deeth in this derknesse, hir oon fordeoth hir oother.</l>
            <l n="18.066">Shal no wight wite witterly who shal have the maistrie</l>
            <l n="18.067">Er Sonday aboute sonne risyng'--and sank with that til erthe.</l>
            <l n="18.068">Some seide that he was Goddes sone, that so faire deyde:</l>
            <l n="18.068">
               <emph>   Vere filius Dei erat iste.</emph>
            </l>
            <l n="18.069">And some seide he was a wicche--"Good is that we assaye</l>
            <l n="18.070">Wher he be deed or noght deed, doun er he be taken.'</l>
            <l n="18.071">Two theves also tholed deeth that tyme</l>
            <l n="18.072">Upon a croos bisides Crist--so was the comune lawe.</l>
            <l n="18.073">A cachepol cam forth and craked bothe hir legges,</l>
            <l n="18.074">And hir armes after of either of tho theves.</l>
            <l n="18.075">Ac was no boy so boold Goddes body to touche;</l>
            <l n="18.076">For he was knyght and kynges sone, Kynde foryaf that throwe</l>
            <l n="18.077">That noon harlot were so hardy to leyen hond upon hym.</l>
            <l n="18.078">Ac ther cam forth a knyght with a kene spere ygrounde,</l>
            <l n="18.079">Highte Longeus, as the lettre telleth, and longe hadde lore his sight.</l>
            <l n="18.080">Bifore Pilat and oother peple in the place he hoved.</l>
            <l n="18.081">Maugree his manye teeth he was maad that tyme</l>
            <l n="18.082">To [justen with Jesus, this blynde Jew Longeus].</l>
            <l n="18.083">For alle thei were unhardy, that hoved on horse or stode,</l>
            <l n="18.084">To touchen hym or to tasten hym or taken hym doun of roode,</l>
            <l n="18.085">But this blynde bacheler, that baar hym thorugh the herte.</l>
            <l n="18.086">The blood sprong doun by the spere and unspered the knyghtes eighen.</l>
            <l n="18.087">Thanne fil the knyght upon knees and cryde Jesu mercy:</l>
            <l n="18.088">"Ayein my wille it was, Lord, to wownde yow so soore!"</l>
            <l n="18.089">He sighed and seide, " Soore it me athynketh!</l>
            <l n="18.090">For the dede that I have doon I do me in youre grace.</l>
            <l n="18.091">Have on me ruthe, rightful Jesu!'--and right with that he wepte.</l>
            <l n="18.092">Thanne gan Feith felly the false Jewes despise--</l>
            <l n="18.093">Callede hem caytyves acorsed for evere:</l>
            <l n="18.094">" For this foule vileynye vengeaunce to yow falle!</l>
            <l n="18.095">To do the blynde bete hym ybounde, it was a boyes counseille.</l>
            <l n="18.096">Cursede caytyves! Knyghthood was it nevere</l>
            <l n="18.097">To mysdo a deed body by daye or by nyghte.</l>
            <l n="18.098">The gree yit hath he geten, for al his grete wounde.</l>
            <l n="18.099">" For youre champion chivaler, chief knyght of yow alle,</l>
            <l n="18.100">Yilt hym recreaunt rennyng, right at Jesus wilk.</l>
            <l n="18.101">For be this derknesse ydo, Deeth worth yvenquisshed;</l>
            <l n="18.102">And ye, lurdaynes, han ylost--for Lif shal have the maistrye.</l>
            <l n="18.103">And youre fraunchyse, that fre was, fallen is in thraldom,</l>
            <l n="18.104">And ye, cherles, and youre children, cheve shulle ye nevere,</l>
            <l n="18.105">Ne have lordshipe in londe, ne no lond tilye,</l>
            <l n="18.106">But al barayne be and usurie usen,</l>
            <l n="18.107">Which is lif that Oure Lord in alle lawes acurseth.</l>
            <l n="18.108">Now youre goode dayes arn doon, as Daniel prophecied:</l>
            <l n="18.109">Whan Crist cam hir kyngdom the crowne sholde lese--</l>
            <l n="18.109">
               <emph>Cum veniat sanctus sanctorum cessabit unxio vestra.'</emph>
            </l>
            <l n="18.110">What for feere of this ferly and of the false Jewes,</l>
            <l n="18.111">I drow me in that derknesse to descendit ad inferna,</l>
            <l n="18.112">And there I saugh soothly, secundum scripturas,</l>
            <l n="18.113">Out of the west coste, a wenche, as me thoughte,</l>
            <l n="18.114">Cam walkynge in the wey; to helleward she loked.</l>
            <l n="18.115">Mercy highte that mayde, a meke thyng with alle,</l>
            <l n="18.116">A ful benigne burde, and buxom of speche.</l>
            <l n="18.117">Hir suster, as it semed, cam softely walkynge</l>
            <l n="18.118">Evene out of the est, and westward she lokede--</l>
            <l n="18.119">A ful comely creature [and a clene], Truthe she highte;</l>
            <l n="18.120">For the vertue that hire folwede, afered was she nevere.</l>
            <l n="18.121">Whan thise maydenes mette, Mercy and Truthe,</l>
            <l n="18.122">Either asked oother of this grete wonder--</l>
            <l n="18.123">Of the dyn and of the derknesse, and how the day rowed,</l>
            <l n="18.124">And which a light and a leme lay bifore helle.</l>
            <l n="18.125">"Ich have ferly of this fare, in feith,' seide Truthe,</l>
            <l n="18.126">"And am wendynge to wite what this wonder meneth.'</l>
            <l n="18.127">"Have no merveille', quod Mercy, "murhte it bitokneth.</l>
            <l n="18.128">A maiden that highte Marie, and moder withouten felyng</l>
            <l n="18.129">Of any kynde creature, conceyved thorugh speche</l>
            <l n="18.130">And grace of the Holy Goost; weex greet with childe;</l>
            <l n="18.131">Withouten wem into this world she broghte hym;</l>
            <l n="18.132">And that my tale be trewe, I take God to witnesse.</l>
            <l n="18.133">"Sith this barn was ybore ben thritti wynter passed,</l>
            <l n="18.134">Which deide and deeth tholed this day aboute mydday--</l>
            <l n="18.135">And that is cause of this clips that closeth now the sonne,</l>
            <l n="18.136">In menynge that man shal fro merknesse be drawe</l>
            <l n="18.137">The while this light and this leme shal Lucifer ablende.</l>
            <l n="18.138">For patriarkes and prophetes han preched herof often--</l>
            <l n="18.139">That man shal man save thorugh a maydenes helpe,</l>
            <l n="18.140">And that was tynt thorugh tree, tree shal it wynne,</l>
            <l n="18.141">And that Deeth down broughte, deeth shal releve.'</l>
            <l n="18.142">"That thow tellest; quod Truthe, "is but a tale of waltrot!</l>
            <l n="18.143">For Adam and Eve and Abraham with othere</l>
            <l n="18.144">Patriarkes and prophetes that in peyne liggen,</l>
            <l n="18.145">Leve thow nevere that yon light hem alofte brynge,</l>
            <l n="18.146">Ne have hem out of helle--hold thi tonge, Mercy!</l>
            <l n="18.147">It is but trufle that thow tellest--I, Truthe, woot the sothe.</l>
            <l n="18.148">For that is ones in helle, out cometh it nevere;</l>
            <l n="18.149">Job the prophete patriark repreveth thi sawes:</l>
            <l n="18.149">
               <emph>Quia in inferno nulla est redempcio.'</emph>
            </l>
            <l n="18.150">Thanne Mercy ful myldely mouthed thise wordes:</l>
            <l n="18.151">"Thorugh experience,' quod he[o], " I hope thei shul be saved.</l>
            <l n="18.152">For venym fordooth venym--and that I preve by reson.</l>
            <l n="18.153">For of alle venymes foulest is the scorpion;</l>
            <l n="18.154">May no medicyne [am]e[nd]e the place ther he styngeth,</l>
            <l n="18.155">Til he be deed and do therto--the yvel he destruyeth,</l>
            <l n="18.156">The firste venymouste, thorugh vertu of hymselve.</l>
            <l n="18.157">So shal this deeth fordo--I dar my lif legge--</l>
            <l n="18.158">Al that deeth dide first thorugh the develes entisyng;</l>
            <l n="18.159">And right as thorugh [gilours] gil;e [bigiled was man],</l>
            <l n="18.160">So shal grace that al bigan make a good ende</l>
            <l n="18.161">[And bigile the gilour--and that is good] sleighte:</l>
            <l n="18.161">
               <emph> Ars ut artem falleret.'</emph>
            </l>
            <l n="18.162">"Now suffre we!' seide Truthe, " I se, as me thynketh,</l>
            <l n="18.163">Out of the nyppe of the north, noght ful fer hennes,</l>
            <l n="18.164">Rightwisnesse corne rennynge; reste we the while,</l>
            <l n="18.165">For he[o] woot moore than we--he[o] was er we bothe.'</l>
            <l n="18.166">"That is sooth,' seide Mercy, "and I se here by sowthe</l>
            <l n="18.167">Where cometh Pees pleyinge, in pacience yclothed.</l>
            <l n="18.168">Love hath coveited hire longe--leve I noon oother</l>
            <l n="18.169">But [Love] sente hire som lettre, what this light bymeneth</l>
            <l n="18.170">That overhoveth helle thus; she us shal telle.'</l>
            <l n="18.171">Whan Pees in pacience yclothed approched ner hem tweyne,</l>
            <l n="18.172">Rightwisnesse hire reverenced for hir riche clothyng,</l>
            <l n="18.173">And preide Pees to telle hire to whit place she wolde</l>
            <l n="18.174">And in hire gaye garnements whom she grete thoughte?</l>
            <l n="18.175">"My wil is to wende,' quod she, "and welcome hem alle</l>
            <l n="18.176">That many day myghte I noght se for merknesse of synne--</l>
            <l n="18.177">Adam and Eve and othere mo in helle,</l>
            <l n="18.178">Moyses and many mo; Mercy shul [synge],</l>
            <l n="18.179">And I shal daunce therto--do thow so, suster!</l>
            <l n="18.180">For Jesus justede wel, joye bigynneth dawe:</l>
            <l n="18.180">
               <emph> Ah vesperum demorabitur fletus, et ad matutinum leticia.</emph>
            </l>
            <l n="18.181">" Love, that is my lemman, swiche lettres me sente</l>
            <l n="18.182">That Mercy, my suster, and I mankynde sholde save,</l>
            <l n="18.183">And that God hath forgyven and graunted me, Pees, and Mercy</l>
            <l n="18.184">To be mannes meynpernour for everemoore after.</l>
            <l n="18.185">Lo, here the patente!' quod Pees, "ln pace in idipsum,</l>
            <l n="18.186">And that this dede shal dure, dormiam et requiescam.'</l>
            <l n="18.187">"What, ravestow?' quod Rightwisnesse; "or thow art righty dronke!</l>
            <l n="18.188">Levestow that yond light unlouke myghte helle</l>
            <l n="18.189">And save mannes soule? Suster, wene it nevere!</l>
            <l n="18.190">At the bigynnyng God gaf the doom hymselve--</l>
            <l n="18.191">That Adam and Eve and alle that hem suwede</l>
            <l n="18.192">Sholden deye downrighte, and dwelle in peyne after</l>
            <l n="18.193">If that thei touchede a tree and of the fruyt eten.</l>
            <l n="18.194">Adam afterward, ayeins his defence,</l>
            <l n="18.195">Freet of that fruyt, and forsook, as it were,</l>
            <l n="18.196">The love of Oure Lord and his loore bothe</l>
            <l n="18.197">And folwede that the fend taughte and his felawes wille</l>
            <l n="18.198">Ayeins reson--I, Rightwisnesse, recorde thus with Truthe</l>
            <l n="18.199">That hir peyne be perpetuel and no preiere hem helpe.</l>
            <l n="18.200">Forthi lat hem chewe as thei chosen, and chide we noght, sustres,</l>
            <l n="18.201">For it is botelees bale, the byte that thei eten.'</l>
            <l n="18.202">"And I shal preie,' quod Pees, "hir peyne moot have ende,</l>
            <l n="18.203">And wo into wele mowe wenden at the laste.</l>
            <l n="18.204">For hadde thei wist of no wo, wele hadde thei noght knowen;</l>
            <l n="18.205">For no wight woot what wele is, that nevere wo suffrede,</l>
            <l n="18.206">Ne what is hoot hunger, that hadde nevere defaute.</l>
            <l n="18.207">If no nyght ne weere, no man, as I leve,</l>
            <l n="18.208">Sholde wite witterly what day is to meene.</l>
            <l n="18.209">Sholde nevere right riche man that lyveth in reste and ese</l>
            <l n="18.210">Wite what wo is, ne were the deeth of kynde.</l>
            <l n="18.211">So God that bigan al of his goode wille</l>
            <l n="18.212">Bicam man of a mayde mankynde to save,</l>
            <l n="18.213">And suffrede to be sold, to se the sorwe of deying,</l>
            <l n="18.214">The which unknytteth alle care, and comsynge is of reste.</l>
            <l n="18.215">For til modicum mete with us, I may it wel avowe,</l>
            <l n="18.216">Woot no wight, as I wene, what is ynogh to mene.</l>
            <l n="18.217">" Forthi God, of his goodnesse, the firste gome Adam,</l>
            <l n="18.218">Sette hym in solace and in sovereyn murthe;</l>
            <l n="18.219">And siththe he suffred hym synne, sorwe to feele--</l>
            <l n="18.220">To wite what wele was, kyndeliche to knowe it.</l>
            <l n="18.221">And after, God auntrede hymself and took Adames kynde</l>
            <l n="18.222">To wite what he hath suffred in thre sondry places,</l>
            <l n="18.223">Bothe in hevene and in erthe--and now til helle he thenketh,</l>
            <l n="18.224">To wite what alle wo is, that woot of alle joye.</l>
            <l n="18.225">"So it shal fare by this folk: hir folie and hir synne</l>
            <l n="18.226">Shal lere hem what langour is, and lisse withouten ende.</l>
            <l n="18.227">Woot no wight what werre is ther that pees regneth,</l>
            <l n="18.228">Ne what is witterly wele til ""weylawey'' hym teche.'</l>
            <l n="18.229">Thanne was ther a wight with two brode eighen;</l>
            <l n="18.230">Book highte that beaupeere, a bold man of speche.</l>
            <l n="18.231">"By Goddes body!' quod this Book, "I wol bere witnesse</l>
            <l n="18.232">That tho this barn was ybore, ther blased a sterre</l>
            <l n="18.233">That alle the wise of this world in o wit acordeden--</l>
            <l n="18.234">That swich a barn was ybore in Bethleem the citee</l>
            <l n="18.235">That mannes soule sholde save and synne destroye.</l>
            <l n="18.236">"And alle the elements,' quod the Book, "herof beren witnesse.</l>
            <l n="18.237">That he was God that al wroghte the wolkne first shewed:</l>
            <l n="18.238">Tho that weren in hevene token stella comata</l>
            <l n="18.239">And tendeden hire as a torche to reverencen his burthe;</l>
            <l n="18.240">The light folwede the Lord into the lowe erthe.</l>
            <l n="18.241">The water witnesseth that he was God, for he wente on it;</l>
            <l n="18.242">Peter the Apostel parceyved his gate,</l>
            <l n="18.243">And as he wente on the water wel hym knew, and seide,</l>
            <l n="18.244">""tube me venire ad te super aquas.''</l>
            <l n="18.245">And lo! how the sonne gan louke hire light in hirselve</l>
            <l n="18.246">Whan she seigh hym suffre, that sonne and see made.</l>
            <l n="18.247">The erthe for hevynesse that he wolde suffre</l>
            <l n="18.248">Quaked as quyk thyng and al biquasshed the roche.</l>
            <l n="18.249">"Lo! helle myghte nat holde, but opnede tho God tholede,</l>
            <l n="18.250">And leet out Symondes sones to seen hym hange on roode.</l>
            <l n="18.251">And now shal Lucifer leve it, though hyrn looth thynke.</l>
            <l n="18.252">For Gigas the geaunt with a gyn engyned</l>
            <l n="18.253">To breke and to bete adoun that ben ayeins Jesus.</l>
            <l n="18.254">And I, Book, wole be brent, but Jesus rise to lyve</l>
            <l n="18.255">In alle myghtes of man, and his moder gladie,</l>
            <l n="18.256">And conforte al his kyn and out of care brynge,</l>
            <l n="18.257">And al the Jewene joye unjoynen and unlouken;</l>
            <l n="18.258">And but thei reverencen his roode and his resurexion,</l>
            <l n="18.259">And bileve on a newe lawe, be lost, lif and soule!'</l>
            <l n="18.260">"Suffre we!' seide Truthe, "1 here and see bothe</l>
            <l n="18.261">A spirit speketh to helle and biddeth unspere the yates:</l>
            <l n="18.261">
               <emph>""Attolite portas.''</emph>
            </l>
            <l n="18.262">A vois loude in that light to Lucifer crieth,</l>
            <l n="18.263">""Prynees of this place, unpynneth and unlouketh!</l>
            <l n="18.264">For here cometh with crowne that kyng is of glorie.'"</l>
            <l n="18.265">Thanne sikede Sathan, and seide to helle,</l>
            <l n="18.266">"Swich a light, ayeins oure leve, Lazar it fette;</l>
            <l n="18.267">Care and combraunce is comen to us alle!</l>
            <l n="18.268">If this kyng come in, mankynde wole he fecche,</l>
            <l n="18.269">And lede it ther Lazar is, and lightliche me bynde.</l>
            <l n="18.270">Patriarkes and prophetes han parled herof longe--</l>
            <l n="18.271">That swich a lord and a light shal lede hem alle hennes.'</l>
            <l n="18.272">"Listneth!' quod Lucifer, "for I this lord knowe;</l>
            <l n="18.273">Bothe this lord and this light, is longe ago I knew hym.</l>
            <l n="18.274">May no deeth this lord dere, ne no develes queyntise,</l>
            <l n="18.275">And where he wole, is his wey--ac ware hym of the perils!</l>
            <l n="18.276">If he reve me of my right, he robbeth me by maistrie;</l>
            <l n="18.277">For by right and by reson the renkes that ben here</l>
            <l n="18.278">Body and soule beth myne, bothe goode and ille.</l>
            <l n="18.279">For hymself seide, that sire is of hevene,</l>
            <l n="18.280">That if Adam ete the appul, alle sholde deye,</l>
            <l n="18.281">And dwelle [in deol] with us develes--this thretynge he made.</l>
            <l n="18.282">And [sithen] he that Soothnesse is seide thise wordes,</l>
            <l n="18.283">And I sithen iseised sevene [thousand] wynter,</l>
            <l n="18.284">I leeve that lawe nyl noght lete hym the leeste.'</l>
            <l n="18.285">"That is sooth,' seide Satan, "but I me soore drede;</l>
            <l n="18.286">For thow gete hem with gile, and his gardyn breke,</l>
            <l n="18.287">And in semblaunce of a serpent sete on the appultre,</l>
            <l n="18.288">And eggedest hem to ete, Eve by hirselve,</l>
            <l n="18.289">And toldest hire a tale--of treson were the wordes;</l>
            <l n="18.290">And so thou haddest hem out and hider at the laste.</l>
            <l n="18.291">It is noght graithly geten, ther gile is the roote!'</l>
            <l n="18.292">" For God wol noght be bigiled,' quod Gobelyn, " ne byjaped.</l>
            <l n="18.293">We have no trewe title to hem, for thorugh treson were thei dampned.'</l>
            <l n="18.294">" Certes, I drede me,' quod the Devel, "lest Truthe wol hem fecche.</l>
            <l n="18.295">Thise thritty wynter, as I wene, he wente aboute and preched.</l>
            <l n="18.296">I have assailled hym with synne, and som tyme I asked</l>
            <l n="18.297">Wheither he were God or Goddes sone--he gaf me short answere;</l>
            <l n="18.298">And thus hath he trolled forth thise two and thritty wynter.</l>
            <l n="18.299">And whan I seigh it was so, slepynge I wente</l>
            <l n="18.300">To warne Pilates wif what done man was Jesus;</l>
            <l n="18.301">For Jewes hateden hym and han doon hym to dethe.</l>
            <l n="18.302">I wolde have lengthed his lif--for I leved, if he deide,</l>
            <l n="18.303">That his soule wolde suffre no synne in his sighte;</l>
            <l n="18.304">For the body, while it on bones yede, aboute was evere</l>
            <l n="18.305">To save men from synne if hemself wolde.</l>
            <l n="18.306">And now I se wher a soule cometh [silynge hiderward]</l>
            <l n="18.307">With glorie and with gret light--God it is, I woot wel!</l>
            <l n="18.308">I rede we fle,' quod he, "faste alle hennes--</l>
            <l n="18.309">For us were bettre noght be than biden his sighte.</l>
            <l n="18.310">For thi lesynges, Lucifer, lost is al oure praye.</l>
            <l n="18.311">First thorugh the we fellen fro hevene so heighe;</l>
            <l n="18.312">For we leved thi lesynges, we lopen out alle with thee;</l>
            <l n="18.313">And now for thi laste lesynge, ylorn we have Adam,</l>
            <l n="18.314">And al oure lordshipe, I leve, a londe and a watre:</l>
            <l n="18.314">
               <emph> Nunc Princeps huius mundi eicietur foras.'</emph>
            </l>
            <l n="18.315">Eft the light bad unlouke, and Lucifer answerde,</l>
            <l n="18.316">" Quis est iste ?</l>
            <l n="18.317">What lord artow?' quod Lucifer. The light soone seide,</l>
            <l n="18.318">Rex glorie,</l>
            <l n="18.319">The lord of myght and of mayn and alle manere vertues--</l>
            <l n="18.319">
               <emph>Dominus virtutum.</emph>
            </l>
            <l n="18.320">Dukes of this dymme place, anoon undo thise yates,</l>
            <l n="18.321">That Crist may come in, the Kynges sone of Hevene!'</l>
            <l n="18.322">And with that breeth helle brak, with Belialles barres--</l>
            <l n="18.323">For any wye or warde, wide open the yates.</l>
            <l n="18.324">Patriarkes and prophetes, populus in tenebris,</l>
            <l n="18.325">Songen Seint Johanes song, " Ecce Agnus Dei.'</l>
            <l n="18.326">Lucifer loke ne myghte, so light hym ablente.</l>
            <l n="18.327">And tho that Oure Lord lovede, into his light he laughte,</l>
            <l n="18.328">And seide to Sathan, "Lo! here my soule to amendes</l>
            <l n="18.329">For alle synfulle soules, to save tho that ben worthi.</l>
            <l n="18.330">Myne thei ben and of me--I may the bet hem cleyme.</l>
            <l n="18.331">Although reson recorde, and right of myselve,</l>
            <l n="18.332">That if thei ete the appul, alle sholde deye,</l>
            <l n="18.333">I bihighte hem noght here helle for evere.</l>
            <l n="18.334">For the dede that thei dide, thi deceite it made;</l>
            <l n="18.335">With gile thow hem gete, ageyn alle reson.</l>
            <l n="18.336">For in my paleis, Paradis, in persone of an addre,</l>
            <l n="18.337">Falsliche thow fettest there thyng that I lovede.</l>
            <l n="18.338">"Thus ylik a lusard with a lady visage,</l>
            <l n="18.339">Thefliche thow me robbedest; the Olde Lawe graunteth</l>
            <l n="18.340">That gilours be bigiled--and that is good reson:</l>
            <l n="18.341">Dentem pro dente et oculum pro oculo.</l>
            <l n="18.341">
               <emph>Ergo soule shal soule quyte and synne to synne wende,</emph>
            </l>
            <l n="18.342">And al that man hath mysdo, I, man, wole amende it.</l>
            <l n="18.343">Membre for membre [was amendes by the Olde Lawe],</l>
            <l n="18.344">And lif for lif also--and by that lawe I clayme</l>
            <l n="18.345">Adam and al his issue at my wille herafter.</l>
            <l n="18.346">And that deeth in hem fordide, my deeth shal releve,</l>
            <l n="18.347">And bothe quyke and quyte that queynt was thorugh synne;</l>
            <l n="18.348">And that grace gile destruye, good feith it asketh.</l>
            <l n="18.349">So leve it noght, Lucifer, ayein the lawe I fecche hem,</l>
            <l n="18.350">But by right and by reson raunsone here my liges:</l>
            <l n="18.350">
               <emph>Non veni solvere legem set adimplere.</emph>
            </l>
            <l n="18.351">"Thow fettest myne in my place ayeins alle reson--</l>
            <l n="18.352">Falsliche and felonliche; good feith me it taughte,</l>
            <l n="18.353">To recovere hem thorugh raunsoun, and by no reson ellis,</l>
            <l n="18.354">So that with gile thow gete, thorugh grace it is ywonne.</l>
            <l n="18.355">Thow, Lucifer, in liknesse of a luther addere</l>
            <l n="18.356">Getest bi gile tho that God lovede;</l>
            <l n="18.357">And I, in liknesse of a leode, that Lord am of hevene,</l>
            <l n="18.358">Graciousliche thi gile have quyt--go gile ayein gile!</l>
            <l n="18.359">And as Adam and alle thorugh a tree deyden,</l>
            <l n="18.360">Adam and alle thorugh a tree shal turne to lyve;</l>
            <l n="18.361">And gile is bigiled, and in his gile fallen:</l>
            <l n="18.361">
               <emph>Et cecidit in foveam quam fecit.</emph>
            </l>
            <l n="18.362">Now bigynneth thi gile ageyn thee to turne</l>
            <l n="18.363">And my grace to growe ay gretter and widder.</l>
            <l n="18.364">The bitternesse that thow hast browe, now brouke it thiselve;</l>
            <l n="18.365">That art doctour of deeth, drynk that thow madest!</l>
            <l n="18.366">"For I that am lord of lif, love is my drynke,</l>
            <l n="18.367">And for that drynke today, I deide upon erthe.</l>
            <l n="18.368">I faught so, me thursteth yet, for mannes soule sake;</l>
            <l n="18.369">May no drynke me moiste, ne my thurst stake,</l>
            <l n="18.370">Til the vendage falle in the vale of Josaphat,</l>
            <l n="18.371">That I drynke right ripe must, resureccio mortuorum.</l>
            <l n="18.372">And thanne shal I come as a kyng, crouned, with aungeles,</l>
            <l n="18.373">And have out of helle alle mennes soules.</l>
            <l n="18.374">" Fendes and fendekynes bifore me shul stande</l>
            <l n="18.375">And be at my biddyng wheresoevere [be] me liketh.</l>
            <l n="18.376">Ac to be merciable to man thanne, my kynde it asketh,</l>
            <l n="18.377">For we beth bretheren of blood, but noght in baptisme alle.</l>
            <l n="18.378">Ac alle that beth myne hole bretheren, in blood and in baptisme,</l>
            <l n="18.379">Shul noght be dampned to the deeth that is withouten ende:</l>
            <l n="18.379">
               <emph>Tibi soli peccavi &amp;c.</emph>
            </l>
            <l n="18.380">"It is noght used on erthe to hangen a feloun</l>
            <l n="18.381">Ofter than ones, though he were a tretour.</l>
            <l n="18.382">And if the kyng of that kyngdom corne in that tyme</l>
            <l n="18.383">There the feloun thole sholde deeth oother juwise,</l>
            <l n="18.384">Lawe wolde he yeve hym lif, and he loked on hym.</l>
            <l n="18.385">And I that am kyng of kynges shal come swich a tyme</l>
            <l n="18.386">There doom to the deeth dampneth alle wikked;</l>
            <l n="18.387">And if lawe wole I loke on hem, it lith in my grace</l>
            <l n="18.388">Wheither thei deye or deye noght for that thei diden ille.</l>
            <l n="18.389">Be it any thyng abought, the boldnesse of hir synnes,</l>
            <l n="18.390">I may do mercy thorugh rightwisnesse, and alle my wordes trewe.</l>
            <l n="18.391">And though Holy Writ wole that I be wroke of hem that diden ille--</l>
            <l n="18.391">
               <emph>Nullum malum impunitum &amp;c--</emph>
            </l>
            <l n="18.392">Thei shul be clensed clerliche and [clene] wasshen of hir synnes</l>
            <l n="18.393">In my prisone Purgatorie, til parce it hote.</l>
            <l n="18.394">And my mercy shal be shewed to manye of my bretheren;</l>
            <l n="18.395">For blood may suffre blood bothe hungry and acale,</l>
            <l n="18.396">Ac blood may noght se blood blede, but hym rewe.'</l>
            <l n="18.396">
               <emph> Auaivi archana verba que non iicet homini loqui.</emph>
            </l>
            <l n="18.397">"Ac my rightwisnesse and right shal rulen al helle,</l>
            <l n="18.398">And mercy al mankynde bifore me in hevene.</l>
            <l n="18.399">For I were an unkynde kyng but I my kyn helpe---</l>
            <l n="18.400">And nameliche at swich a nede ther nedes help bihoveth:</l>
            <l n="18.400">
               <emph>  Non intres in iudicium cum servo tuo.</emph>
            </l>
            <l n="18.401">"Thus by lawe,' quod Oure Lord, "lede I wole fro hennes</l>
            <l n="18.402">Tho [leodes] that I lov[e] and leved in my comynge.</l>
            <l n="18.403">And for thi lesynge, Lucifer, that thow leighe til Eve,</l>
            <l n="18.404">Thow shalt abyen it bittre!"--and bond hym with cheynes.</l>
            <l n="18.405">As troth and al the route hidden hem in hernes;</l>
            <l n="18.406">They dorste noght loke on Oure Lord, the [lothli]este of hem alle,</l>
            <l n="18.407">But leten hym lede forth what hym liked and lete what hym liste.</l>
            <l n="18.408">Manye hundred of aungeles harpeden and songen,</l>
            <l n="18.409">" Culpat caro, purgat caro, regnat Deus Dei caro.'</l>
            <l n="18.410">Thanne pipede Pees of poesie a note:</l>
            <l n="18.410">
               <emph>  " Clarior est solito post maxima nebula phebus;</emph>
            </l>
            <l n="18.410">
               <emph>  Post inimicicias clarior est et amor.</emph>
            </l>
            <l n="18.411">" After sharpest shoures,' quod Pees, " moost shene is the sonne;</l>
            <l n="18.412">Is no weder warmer than after watry cloudes;</l>
            <l n="18.413">Ne no love levere; ne lever frendes</l>
            <l n="18.414">Than after werre and wo, whan love and pees ben maistres.</l>
            <l n="18.415">Was nevere werre in this world, ne wikkednesse so kene,</l>
            <l n="18.416">"That Love, and hym liste, to laughyng ne broughte,</l>
            <l n="18.417">And Pees, thorugh pacience, alle perils stoppede.'</l>
            <l n="18.418">" Trewes!' quod Truthe; " thow tellest us sooth, by Jesus!</l>
            <l n="18.419">Clippe we in covenaunt, and ech of us kisse oother.'</l>
            <l n="18.420">"And lete no peple,' quod Pees, "parceyve that we chidde;</l>
            <l n="18.421">For inpossible is no thyng to Hym that is almyghty.'</l>
            <l n="18.422">"Thow seist sooth,' seide Rightwisnesse, and reverentliche hire kiste,</l>
            <l n="18.423">Pees, and Pees h[i]re, per secula seculorum.</l>
            <l n="18.423">
               <emph> Misericordia et Veritas obviaverunt sibi, justicia et Pax osculate sunt.</emph>
            </l>
            <l n="18.424">Truthe trumpede tho and song Te Deum laudamus,</l>
            <l n="18.425">And thanne lutede Love in a loud note,</l>
            <l n="18.425">
               <emph> " Ecce quam bonum et quam iocundum &amp;c.'</emph>
            </l>
            <l n="18.426">Til the day dawed thise damyseles carolden,</l>
            <l n="18.427">That men rongen to the resurexion--and right with that I wakede,</l>
            <l n="18.428">And called Kytte my wif and Calote my doghter:</l>
            <l n="18.430">"Ariseth and reverenceth Goddes resurexion,</l>
            <l n="18.431">And crepeth to the cros on knees, and kisseth it for a juwel!</l>
            <l n="18.432">For Goddes blik body it bar for eure body,</l>
            <l n="18.433">And it afereth the fend--for swich is the myghte,</l>
            <l n="18.434">May no grisly goost glide there it shadweth!'</l>
         </div>
         <div n="19">
            <l n="19.001">Thus I awaked and wroot what I hadde ydremed,</l>
            <l n="19.002">And dighte me derely, and dide me to chirche,</l>
            <l n="19.003">To here holly the masse and to be housled after.</l>
            <l n="19.004">In myddes of the masse, tho men yede to offryng,</l>
            <l n="19.005">I fel eftsoones aslepe--and sodeynly me mette</l>
            <l n="19.006">That Piers the Plowman was peynted al blody,</l>
            <l n="19.007">And com in with a cros bifore the comune peple,</l>
            <l n="19.008">And right lik in alle lymes to Oure Lord Jesu.</l>
            <l n="19.009">And thanne called I Conscience to kenne me the sothe:</l>
            <l n="19.010">"Is this Jesus the justere,' quod I, "that Jewes dide to dethe?</l>
            <l n="19.011">Or it is Piers the Plowman! Who peynted hym so rede?'</l>
            <l n="19.012">Quod Conscience, and kneled tho, " Thise arn Piers armes--</l>
            <l n="19.013">Hise colours and his cote armure; ac he that cometh so blody</l>
            <l n="19.014">Is Crist with his cros, conquerour of Cristene.'</l>
            <l n="19.015">"Why calle ye hym Crist?' quod l, "sithen Jewes called hym Jesus?</l>
            <l n="19.016">Patriarkes and prophetes prophecied bifore</l>
            <l n="19.017">That alle kynne creatures sholden knelen and bowen</l>
            <l n="19.018">Anoon as men nempned the name of God Jesu.</l>
            <l n="19.019">Ergo is no name to the name of Jesus,</l>
            <l n="19.020">Ne noon so nedeful to nempne by nyghte ne by daye.</l>
            <l n="19.021">For alle derke develes arn adrad to heren it,</l>
            <l n="19.022">And synfulle aren solaced and saved by that name;</l>
            <l n="19.023">And ye callen hym Crist; for what cause, telleth me?</l>
            <l n="19.024">Is Crist moore of myght and moore worthi name</l>
            <l n="19.025">Than Jesu or Jesus, that al oure joye com of?'</l>
            <l n="19.026">"Thow knowest wel,' quod Conscience, "and thow konne reson,</l>
            <l n="19.027">That knyght, kyng, conquerour may be o persone.</l>
            <l n="19.028">To be called a knyght is fair, for men shul knele to hym;</l>
            <l n="19.029">To be called a kyng is fairer, for he may knyghtes make;</l>
            <l n="19.030">Ac to be conquerour called, that cometh of special grace,</l>
            <l n="19.031">And of hardynesse of herte and of hendemesse--</l>
            <l n="19.032">To make lordes of laddes, of lond that he wynneth,</l>
            <l n="19.033">And fre men foule thralles, that folwen noght hise lawes.</l>
            <l n="19.034">'The Jewes, that were gentil men, Jesu thei despised--</l>
            <l n="19.035">Bothe his loore and his lawe; now are thei lowe cherles.</l>
            <l n="19.036">As wide as the world is, wonyeth ther noon</l>
            <l n="19.037">But under tribut and taillage as tikes and cherles;</l>
            <l n="19.038">And tho that bicome Cristene bi counseil of the Baptiste</l>
            <l n="19.039">Aren frankeleyns, free men thorugh fullynge that thei toke</l>
            <l n="19.040">And gentil men with Jesu--for Jesus was yfulled</l>
            <l n="19.041">And upon Calvarie on cros ycrouned kyng of Jewes.</l>
            <l n="19.042">" lt bicometh to a kyng to kepe and to defende,</l>
            <l n="19.043">And conqueror of his conquest hise lawes and his large.</l>
            <l n="19.044">And so dide Jesus the Jewes--he justified and taughte hem</l>
            <l n="19.045">The lawe of lif that laste shal evere,</l>
            <l n="19.046">And fended from foule yveles, feveres and fiuxes,</l>
            <l n="19.047">And from fendes that in hem was, and false bileve.</l>
            <l n="19.048">Tho was he Jesus of Jewes called, gentile prophete,</l>
            <l n="19.049">And kyng of hir kyngdom, and croune bar of thornes.</l>
            <l n="19.050">"And tho conquered he on cros as conquerour noble;</l>
            <l n="19.051">Mighte no deeth hym fordo, ne adoun brynge,</l>
            <l n="19.052">That he n'aroos and regnede and ravysshed helle.</l>
            <l n="19.053">And tho was he conquerour called of quyke and of dede.</l>
            <l n="19.054">For he yaf Adam and Eve and othere mo blisse</l>
            <l n="19.055">That longe hadde yleyen bifore as Luciferis cherles.</l>
            <l n="19.056">And took [Lucifer the lothly], that lord was of helle,</l>
            <l n="19.057">And bond [hym] as [he is bounde], with bondes of yrene.</l>
            <l n="19.058">Who was hardiere than he? His herte blood he shadde</l>
            <l n="19.059">To maken alle folk free that folwen his lawe.</l>
            <l n="19.060">And sith he yeveth largely al his lele liges</l>
            <l n="19.061">Places in Paradis at hir partynge hennes,</l>
            <l n="19.062">He my wel be called conquerour--and that is " Crist ' to mene.</l>
            <l n="19.063">"Ac the cause that he cometh thus with cros of his passion</l>
            <l n="19.064">Is to wissen us therwith, that whan we ben tempted,</l>
            <l n="19.065">Therwith to fighte and fenden us fro fallynge into synne,</l>
            <l n="19.066">And se bi his sorve that whoso loveth joye,</l>
            <l n="19.067">To penaunce and to poverte he moste puten hymselven,</l>
            <l n="19.068">And muche wo in this world wilnen and suffren.</l>
            <l n="19.069">"Ac to carpe moore of Crist, and how he com to that name,</l>
            <l n="19.070">Faithly for to speke, his firste name was jesus.</l>
            <l n="19.071">Tho he was born in Bethleem, as the Book telleth,</l>
            <l n="19.072">And cam to take mankynde, kynges and aungeles</l>
            <l n="19.073">Reverenced hym right faire with richesses of erthe.</l>
            <l n="19.074">Aungeles out of hevene come knelynge and songe,</l>
            <l n="19.074">
               <emph>Gloria in excelsis Deo &amp;c.</emph>
            </l>
            <l n="19.075">"Kynges come after, knelede and offrede sense,</l>
            <l n="19.076">Mirre and muche gold withouten mercy askynge</l>
            <l n="19.077">Or any kynnes catel, but knoweliched[en] hym sovereyn</l>
            <l n="19.078">Both of sond, sonne and see, and sithenes thei wente</l>
            <l n="19.079">Into hir kyngene kith by counseil of aungeles.</l>
            <l n="19.080">And there was that word fulfilled the which thow of speke--</l>
            <l n="19.080">
               <emph>Omnia celestia, terrestria, flectantur in hoc nomine Iesu.</emph>
            </l>
            <l n="19.081">" For alle the aungeles of hevene at his burthe knelede,</l>
            <l n="19.082">And al the wit of the world was in tho thre kynges.</l>
            <l n="19.083">Reson and Rightwisnesse and Ruthe thei offrede,</l>
            <l n="19.084">Wherfore and why wise men that tyme</l>
            <l n="19.085">Maistres and lettred men, Magi hem callede.</l>
            <l n="19.086">" That o kyng cam with Reson, covered under sense.</l>
            <l n="19.087">The seconde kyng siththe soothliche offrede</l>
            <l n="19.088">Rightwisnesse under reed gold, Resones felawe.</l>
            <l n="19.089">Gold is likned to Leautee that laste shal evere,</l>
            <l n="19.090">And Reson to riche[ls]--to right and to truthe.</l>
            <l n="19.091">"The thridde kyng tho kam, and knelede to Jesu,</l>
            <l n="19.092">And presented hym with Pitee, apperynge by mirre;</l>
            <l n="19.093">For mirre is mercy to mene, and mylde speche of tonge.</l>
            <l n="19.094">Ertheliche honeste thynges was offred thus at ones</l>
            <l n="19.095">Thorugh thre kynne kynges knelynge to Jesu.</l>
            <l n="19.096">"Ac for alle thise preciouse presents Oure Lord Prynce Jesus</l>
            <l n="19.097">Was neither kyng ne conquerour til he [comsede] wexe</l>
            <l n="19.098">In the manere of a man, and that by muchel sleighte--</l>
            <l n="19.099">As it bicometh a conquerour to konne manye sleightes,</l>
            <l n="19.100">And manye wiles and wit, that wole ben a ledere;</l>
            <l n="19.101">And so dide Jesu in hise dayes, whoso hadde tyme to telle it.</l>
            <l n="19.102">"Som tyme he suffrede, and som tyme he hidde hym,</l>
            <l n="19.103">And som tyme he faught faste, and fleigh outherwhile,</l>
            <l n="19.104">And som tyme he gaf good and grauntede heele bothe,</l>
            <l n="19.105">Lif and lyme--as hym liste he wroghte.</l>
            <l n="19.106">As kynde is of a conquerour, so comsede Jesu</l>
            <l n="19.107">Til he hadde alle hem that he for bledde.</l>
            <l n="19.108">" ln his juventee this Jesus at Jewene feeste</l>
            <l n="19.109">Water into wyn turnede, as Holy Writ telleth,</l>
            <l n="19.110">And there bigan God of his grace to do wel.</l>
            <l n="19.111">For wyn is likned to lawe and lifholynesse;</l>
            <l n="19.112">And lawe lakkede tho, for men lovede noght hir enemys;</l>
            <l n="19.113">And Crist counseileth thus--and comaundeth bothe--</l>
            <l n="19.114">Bothe to lered and to lewede, to lovyen oure enemys.</l>
            <l n="19.115">So at that feeste first, as I bifore tolde,</l>
            <l n="19.116">Bigan God of his grace and goodnesse to dowel:</l>
            <l n="19.117">And tho was he cleped and called noght oonly Crist but Jesu--</l>
            <l n="19.118">A fauntekyn ful of wit, filius Marie.</l>
            <l n="19.119">For bifore his moder Marie made he that wonder,</l>
            <l n="19.120">That she first and formest sholde ferme bileve</l>
            <l n="19.121">That he thorugh Grace was gete, and of no gome ellis.</l>
            <l n="19.122">He wroghte that by no wit but thorugh word one,</l>
            <l n="19.123">After the kynde that he cam of; there comsede he Dowel.</l>
            <l n="19.124">"And whan he was woxen moore, in his moder absence,</l>
            <l n="19.125">He made lame to lepe and yaf light to blynde,</l>
            <l n="19.126">And fedde with two fisshes and with fyve lowes</l>
            <l n="19.127">Sore afyngred folk, mo than fyve thousand.</l>
            <l n="19.128">Thus he confortede carefulle and caughte a gretter name,</l>
            <l n="19.129">The which was Dobet, where that he wente.</l>
            <l n="19.130">For deve thorugh hise doynges and dombe speke and herde,</l>
            <l n="19.131">And alle he heeled and halp that hym of grace askede.</l>
            <l n="19.132">And tho was he called in contre of the comune peple,</l>
            <l n="19.133">For the dedes that he dide, Fili David, lhesus.</l>
            <l n="19.134">For David was doghtiest of dedes in his tyme,</l>
            <l n="19.135">The burdes tho songe, Saul interfecit mille et David decem milia.</l>
            <l n="19.136">Forthi the contree ther Jesu cam called hym fili David,</l>
            <l n="19.137">And nempned hym of Nazareth--and no man so worthi</l>
            <l n="19.138">To be kaiser or kyng of the kyngdom of Juda,</l>
            <l n="19.139">Ne over Jewes justice, as Jesus was, hem thoughte.</l>
            <l n="19.140">"Wherof hadde Cayphas envye, and othere of the Jewes,</l>
            <l n="19.141">And for to doon hym to dethe day and nyght thei casten;</l>
            <l n="19.142">And killeden hym on cros wise at Calvarie on Friday,</l>
            <l n="19.143">And sithen buriede his body, and beden that men sholde</l>
            <l n="19.144">Kepen it fro nyghtcomeris with knyghtes yarmed,</l>
            <l n="19.145">For no frend sholde it fecche; for prophetes hem tolde</l>
            <l n="19.146">That that blissede body of burieles sholde risen,</l>
            <l n="19.147">And goon into Galilee and gladen hise Apostles</l>
            <l n="19.148">And his moder Marie--thus men bifore demede.</l>
            <l n="19.149">"The knyghtes that kepten it biknewe hemselven</l>
            <l n="19.150">That aungeles and archaungeles er the day spronge</l>
            <l n="19.151">Come knelynge to that corps and songen</l>
            <l n="19.152">Christus resurgens--and it aroos after,</l>
            <l n="19.153">Verray man bifore hem alle, and forth with hem he yede.</l>
            <l n="19.154">"The Jewes preide hem of pees, and [pre-ide] the knyghtes</l>
            <l n="19.155">Telle the comune that ther cam a compaignie of hise Apostles</l>
            <l n="19.156">And biwicched hem as thei woke, and awey stolen it.</l>
            <l n="19.157">"Ac Marie Maudeleyne mette hym by the weye</l>
            <l n="19.158">Goynge toward Galilee in godhede and manhede,</l>
            <l n="19.159">And lyves and lokynge--and she aloud cride</l>
            <l n="19.160">In ech a compaignie ther she cam, "" Christus resurgens!''</l>
            <l n="19.161">Thus cam it out that Crist overcoom, recoverede and lyvede:</l>
            <l n="19.161">
               <emph> Sic oportet Christum pati et intrare &amp;c.</emph>
            </l>
            <l n="19.162">For that wommen witeth may noght wel be counseille!</l>
            <l n="19.163">"Peter parceyved al this and pursued after,</l>
            <l n="19.164">Bothe James and Johan, Jesu for to seke.</l>
            <l n="19.165">Thaddee and ten mo. with Thomas of Inde.</l>
            <l n="19.166">And as alle thise wise wyes weren togideres</l>
            <l n="19.167">In an hous al bishet and hir dore ybarred,</l>
            <l n="19.168">Crist cam in--and al closed both dore and yates--</l>
            <l n="19.169">To Peter and to hise Apostles, and seide, "" Pax vobis;'</l>
            <l n="19.170">And took Thomas by the hind and taughte hym to grope.</l>
            <l n="19.171">And feele with hise fyngres his flesshliche herte.</l>
            <l n="19.172">"Thomas touched it, and with his tonge seide,</l>
            <l n="19.173">" Dominus meus et Deus meus.</l>
            <l n="19.174">Thow art my lord, I bileve, God Lord Jesu!</l>
            <l n="19.175">Thow deidest and deeth tholedest and deme shalt us alle,</l>
            <l n="19.176">And now art lyvynge and lokynge, and laste shalt evere!'</l>
            <l n="19.177">"Crist carpede thanne, and curteisliche seide,</l>
            <l n="19.178">""Thomas, for thow trowest this and treweliche bilevest it,</l>
            <l n="19.179">Blessed mote thow be, and be shalt for evere.</l>
            <l n="19.180">And blessed mote thei be, in body and in soule,</l>
            <l n="19.181">That nevere shul se me in sighte as thow seest nowthe,</l>
            <l n="19.182">And lelliche bileve al this I love hem and blesse hem:</l>
            <l n="19.182">
               <emph> Beati qui non viderunt et crediderunt.''</emph>
            </l>
            <l n="19.183">"And whan this dede was doon, Dobest he [thou]ghte,</l>
            <l n="19.184">And yaf Piers power, and pardon he grauntede:</l>
            <l n="19.185">To alle maner men, mercy and foryifnesse;</l>
            <l n="19.186">[To] hym, myghte men to assoille of alle manere synnes.</l>
            <l n="19.187">In covenaunt that thei come and kneweliche to paye</l>
            <l n="19.188">To Piers pardon the Plowman--Redde quod debes.</l>
            <l n="19.189">"Thus hath Piers power, be his pardon paied,</l>
            <l n="19.190">To bynde and unbynde bothe here and ellis,</l>
            <l n="19.191">And assoille men of alle synnes save of dette one.</l>
            <l n="19.192">"Anoon after an heigh up into hevene</l>
            <l n="19.193">He wente, and wonyeth there, and wol come at the laste,</l>
            <l n="19.194">And rewarde hym right wel that reddit quod debet--</l>
            <l n="19.195">Paieth parfitly, as pure truthe wolde.</l>
            <l n="19.196">And what persone paieth it nought, punysshen he thenketh,</l>
            <l n="19.197">And demen hem at domesday, bothe quyke and dede--</l>
            <l n="19.198">The goode to the Godhede and to greet joye,</l>
            <l n="19.199">And wikkede to wonye in wo withouten ende.'</l>
            <l n="19.200">Thus Conscience of Crist and of the cros carpede,</l>
            <l n="19.201">And counseiled me to knele therto; and thanne cam, me thoughte,</l>
            <l n="19.202">Oon Spiritus Paraclitus to Piers and to hise felawes.</l>
            <l n="19.203">In liknesse of a lightnynge he lighte on hem alle</l>
            <l n="19.204">And made hem konne and knowe alle kynne langages.</l>
            <l n="19.205">I wondred what that was, and waggede Conscience,</l>
            <l n="19.206">And was afered of the light, for in fires liknesse</l>
            <l n="19.207">Spiritus Paraclitus overspradde hem alle.</l>
            <l n="19.208">Quod Conscience, and knelede, "This is Cristes messager,</l>
            <l n="19.209">And cometh fro the grete God--Grace is his name.</l>
            <l n="19.210">Knele now,' quod Conscience, "and if thow kanst synge,</l>
            <l n="19.211">Welcome hym and worshipe hym with Veni Creator Spiritus !'</l>
            <l n="19.212">Thanne song I that song, and so dide manye hundred,</l>
            <l n="19.213">And cride with Conscience, " Help us, God of grace!'</l>
            <l n="19.214">And thanne bigan Grace to go with Piers Plowman,</l>
            <l n="19.215">And counseillede hym and Conscience the comune to sompne:</l>
            <l n="19.216">"For I wole dele today and dyvyde grace</l>
            <l n="19.217">To alle kynne creatures that kan hise fyve wittes--</l>
            <l n="19.218">Tresour to lyve by to hir lyves ende.</l>
            <l n="19.219">And wepne to fighte with that wole nevere faille.</l>
            <l n="19.220">For Antecrist and hise al the world shul greve,</l>
            <l n="19.221">And acombre thee, Conscience, but if Crist thee helpe.</l>
            <l n="19.222">"And false prophetes fele, flatereris and gloseris,</l>
            <l n="19.223">Shullen come and be curatours over kynges and erles.</l>
            <l n="19.224">And thanne shal Pride be Pope and prynce of Holy Chirche,</l>
            <l n="19.225">Coveitise and Unkyndenesse Cardinals hym to lede.</l>
            <l n="19.226">Forthi,' quod Grace, "er I go, I wol gyve yow tresor,</l>
            <l n="19.227">And wepne to fighte with whan Antecrist yow assailleth.'</l>
            <l n="19.228">And gaf ech man a grace to gye with hymselven,</l>
            <l n="19.229">That Ydelnesse encombre hym noght, ne Envye ne Pride:</l>
            <l n="19.229">
               <emph>Divisiones graciarum sunt.</emph>
            </l>
            <l n="19.230">Some [wyes] he yaf wit, with wordes to shewe--</l>
            <l n="19.231">Wit to wynne hir liflode with, as the world asketh,</l>
            <l n="19.232">As prechours and preestes, and prentices of lawe--</l>
            <l n="19.233">They lelly to lyve by labour of tonge,</l>
            <l n="19.234">And by wit to wissen othere is grace hem wolde teche.</l>
            <l n="19.235">And some he kennede craft and konnynge of sighte.</l>
            <l n="19.236">With sellynge and [by] buggynge hir bilyve to wynne.</l>
            <l n="19.237">And some he lered to laboure on lond and on watre,</l>
            <l n="19.238">And lyve by that labour--a lele lif and a trewe.</l>
            <l n="19.239">And some he taughte to tilie, to dyche and to thecche,</l>
            <l n="19.240">To wynne with hir liflode bi loore of his techynge.</l>
            <l n="19.241">And some to devyne and divide, [diverse] noumbres to kenne:</l>
            <l n="19.242">And some to compace craftily, and colours to make;</l>
            <l n="19.243">And some to se and to seye whit sholde bifalle,</l>
            <l n="19.244">Bothe of wele and of wo, telle it [wel] er it felle--</l>
            <l n="19.245">As astronomyens thorugh astronomye, and philosofres wise.</l>
            <l n="19.246">And some to ryde and to recovere that unrightfully was wonne:</l>
            <l n="19.247">He wissed hem wynne it ayein thorugh wightnesse of handes,</l>
            <l n="19.248">And fecchen it fro false men with Folvyles lawes.</l>
            <l n="19.249">And some he lered to lyve in longynge to ben hennes,</l>
            <l n="19.250">In poverte and in pacience to preie for alle Cristene.</l>
            <l n="19.251">And alle he lered to be lele, and ech a craft love oother,</l>
            <l n="19.252">And forbad hem alle debat--that noon [be] among hem.</l>
            <l n="19.253">"Though some be clenner than some, ye se wel," quod Grace,</l>
            <l n="19.254">"That he that useth the faireste craft, to the fouleste I kouthe have put hym.</l>
            <l n="19.255">Thynketh [that alle craftes, quod Grace]. "cometh of my yifte;</l>
            <l n="19.256">Loketh that noon lakke oother, but loveth alle as bretheren.</l>
            <l n="19.257">"And who that moost maistries kan, be myldest of berynge;</l>
            <l n="19.258">And crouneth Conscience kyng, and maketh Craft youre stiward,</l>
            <l n="19.259">And after Craftes conseil clotheth yow and fede.</l>
            <l n="19.260">For I make Piers the Plowman my procuratour and my reve,</l>
            <l n="19.261">And registrer to receyve redde quod debes.</l>
            <l n="19.262">My prowor and my plowman Piers shal ben on erthe,</l>
            <l n="19.263">And for to tilie truthe a teeme shal he have.'</l>
            <l n="19.264">Grace gaf Piers a teeme--foure grete oxen.</l>
            <l n="19.265">That oon was Luk, a large beest and a lowe chered,</l>
            <l n="19.266">And Mark, and Mathew the thridde--myghty beestes bothe;</l>
            <l n="19.267">And joyned to hem oon Johan, moost gentil of alle,</l>
            <l n="19.268">The pris neet of Piers plow, passynge alle othere.</l>
            <l n="19.269">And yit Grace of his goodnesse gaf Piers foure stottes--</l>
            <l n="19.270">Al that hise oxen eriede, thei to harewen after.</l>
            <l n="19.271">Oon highte Austyn, and Ambrose another,</l>
            <l n="19.272">Gregori the grete clerk, and [the goode Jerom].</l>
            <l n="19.273">Thise foure, the feith to teche, folweth Piers teme,</l>
            <l n="19.274">And harewede in an handwhile al Holy Scripture</l>
            <l n="19.275">With two [aithes] that thei hadde, an oold and a newe,</l>
            <l n="19.275">
               <emph>Id est, Vetus Testamentum et Novum.</emph>
            </l>
            <l n="19.276">And Grace gaf Piers greynes--cardynales vertues,</l>
            <l n="19.277">And sew it in mannes soule, and sithen he tolde hir names.</l>
            <l n="19.278">Spiritus Prudencie the firste seed highte;</l>
            <l n="19.279">And whoso ete that, ymagynen he sholde,</l>
            <l n="19.280">Er he dide any dede, devyse wel the ende;</l>
            <l n="19.281">And lerned men a ladel bugge with a long stele</l>
            <l n="19.282">That caste for to kepe a crokke, and save the fatte above.</l>
            <l n="19.283">The seconde seed highte Spiritus Temperancie.</l>
            <l n="19.284">He that etc of that seed hadde swich a kynde,</l>
            <l n="19.285">Sholde nevere mete ne meschief make hym to swelle;</l>
            <l n="19.286">Ne sholde no scornere out of skile hym brynge;</l>
            <l n="19.287">Ne wynnynge ne wele of worldliche richesse,</l>
            <l n="19.288">Waste word of ydelnesse ne wikked speche moeve;</l>
            <l n="19.289">Sholde no curious clooth comen on his rugge,</l>
            <l n="19.290">Ne no mete in his mouth that Maister Johan spicede.</l>
            <l n="19.291">The thridde seed that Piers sew was Spiritus Fortitudinis;</l>
            <l n="19.292">And whoso ete of that seed hardy was evere</l>
            <l n="19.293">To suffren al that God sente, siknesse and angres.</l>
            <l n="19.294">Mighte no lesynges, ne lyere, ne los of worldly catel.</l>
            <l n="19.295">Maken hym, for any mournynge, that he nas murie in soule,</l>
            <l n="19.296">And bold and abidynge bismares to suffre,</l>
            <l n="19.297">And pletede al with pacience and Parce michi, Domine,</l>
            <l n="19.298">And covered hym under conseille of Caton the wise:</l>
            <l n="19.298">
               <emph>Esto forti animo cum sis dampnatus inique.</emph>
            </l>
            <l n="19.299">The ferthe seed that Piers sew was Spiritus Iusticie,</l>
            <l n="19.300">And he that ete of that seed sholde be evere trewe</l>
            <l n="19.301">With God, and naught agast but of gile one.</l>
            <l n="19.302">For gile gooth so pryvely that geod feith outher while</l>
            <l n="19.303">May nought ben espied [thorugh] Spiritus Iusticie.</l>
            <l n="19.304">Spiritus justicie spareth noght to spille hem that ben gilty,</l>
            <l n="19.305">And for to correcte the kyng if he falle in [any kynnes] gilt.</l>
            <l n="19.306">For counteth he no kynges wrathe whan he in court sitteth</l>
            <l n="19.307">To demen as a domesman--adrad was he nevere</l>
            <l n="19.308">Neither of duc ne of deeth, that he ne dide the lawe;</l>
            <l n="19.309">For present or for preiere or any prynces lettres,</l>
            <l n="19.310">He dide equyte to alle eveneforth his power.</l>
            <l n="19.311">Thise foure sedes Piers sex, and siththe he dide hem harewe</l>
            <l n="19.312">With Olde Lawe and Newe Lawe, that love myghte wexe</l>
            <l n="19.313">Among thise foure vertues, and vices destruye.</l>
            <l n="19.314">" For comunliche in contrees cammokes and wedes</l>
            <l n="19.315">Foulen the fruyt in the feld ther thei growen togideres;</l>
            <l n="19.316">And so doon vices vertues--[f]orthi,' quod Piers,</l>
            <l n="19.317">"Hareweth alle that konneth kynde wit by conseil of thise doctours,</l>
            <l n="19.318">And tilieth after hir techynge the cardynale vertues.'</l>
            <l n="19.319">"Ayeins thi greynes,' quod Grace, " bigynneth for to ripe,</l>
            <l n="19.320">Ordeigne thee an hous, Piers, to herberwe inne thi cornes.</l>
            <l n="19.321">"By God! Grace,' quod Piers, 'ye moten gyve tymber,</l>
            <l n="19.322">And ordeigne that hous er ye hennes wende.'</l>
            <l n="19.323">And Grace gaf hym the cros, with the croune of thornes,</l>
            <l n="19.324">That Crist upon Calvarie for mankynde on pyned;</l>
            <l n="19.325">And of his baptisme and blood that he bledde on roode</l>
            <l n="19.326">He made a manere morter, and mercy it highte.</l>
            <l n="19.327">And therwith Grace bigan to make a good foundement,</l>
            <l n="19.328">And watlede it and walled it with hise peynes and his passion,</l>
            <l n="19.329">And of al Holy Writ he made a roof after,</l>
            <l n="19.330">And called that hous Unite--Holy Chirche on Englissh.</l>
            <l n="19.331">And whan this dede was doon, Grace devysede</l>
            <l n="19.332">A cart highte Cristendom, to carie home Piers sheves,</l>
            <l n="19.333">And gaf hym caples to his carte, Contricion and Confession;</l>
            <l n="19.334">And made Preesthod hayward, the while hymself wente</l>
            <l n="19.335">As wide as the world is, with Piers to tilie truthe</l>
            <l n="19.336">And the lo[nd] of bileve, the lawe of Holy Chirche.</l>
            <l n="19.337">Now is Piers to the plow. Pride it aspide</l>
            <l n="19.338">And gadered hym a greet oost: greven he thynketh</l>
            <l n="19.339">Conscience and alle Cristene and Cardinale Vertues--</l>
            <l n="19.340">Blowe hem doun and breke hem and bite atwo the mores;</l>
            <l n="19.341">And sente forth Surquidous, his sergeaunt of armes,</l>
            <l n="19.342">And his spye Spille-Love, oon Spek-yvel-bihynde.</l>
            <l n="19.343">Thise two coome to Conscience and to Cristen peple,</l>
            <l n="19.344">And tolde hem tidynges--that tyne thei sholde</l>
            <l n="19.345">The sedes that [Sire] Piers sew, the Cardynale Vertues:</l>
            <l n="19.346">"And Piers bern worth ybroke, and thei that ben in Unitee</l>
            <l n="19.347">Shulle come out, and Conscience; and youre [caples two],</l>
            <l n="19.348">Confession and Contricion, and youre carte the Bileeve</l>
            <l n="19.349">Shal be coloured so queyntely and covered under oure sophistrie,</l>
            <l n="19.350">That Conscience shal noght knowe by Contricion</l>
            <l n="19.351">Ne by Confession who is Cristene or hethene;</l>
            <l n="19.352">Ne no manere marchaunt that with moneye deleth</l>
            <l n="19.353">Wheither he wynne with right, with wrong or with usure.'</l>
            <l n="19.354">With swiche colours and queyntise cometh Pride y-armed,</l>
            <l n="19.355">With the lord that lyveth after the lust of his body--</l>
            <l n="19.356">"To wasten on welfare and on wikked kepynge</l>
            <l n="19.357">Al the world in a while thorugh oure wit!' quod Pryde.</l>
            <l n="19.358">Quod Conseience to alle Cristene tho, " My counseil is to wende</l>
            <l n="19.359">Hastiliche into Unitee and holde we us there,</l>
            <l n="19.360">And praye we that a pees weere in Piers berne the Plowman.</l>
            <l n="19.361">For witterly, I woot wel, we beth noght of strengthe</l>
            <l n="19.362">To goon agayn Pride, but Grace weere with us.'</l>
            <l n="19.363">And thanne kam Kynde Wit Conscience to teche,</l>
            <l n="19.364">And cryde, and comaundede alle Cristene  peple</l>
            <l n="19.365">For to delven and dyche depe aboute Unitee</l>
            <l n="19.366">That Holy Chirche stode in [holynesse], as it a pyl weere.</l>
            <l n="19.367">Conscience comaundede tho alle Cristene to delve,</l>
            <l n="19.368">And make a muche moot that myghte ben a strengthe</l>
            <l n="19.369">To helpe Holy Chirche and hem that it kepeth.</l>
            <l n="19.370">Thanne alle kynne Cristene--save comune wommen--</l>
            <l n="19.371">Repenteden and refusede synne, [right] save thei one,</l>
            <l n="19.372">And [a sisour and a somonour] that were forsworen ofte;</l>
            <l n="19.373">Witynge and wilfully with the false [thei] helden,</l>
            <l n="19.374">And for silver were forswore--soothly thei wiste it!</l>
            <l n="19.375">Ther nas no Cristene creature that kynde wit hadde--</l>
            <l n="19.376">Save sherewes one swiche as I spak of--</l>
            <l n="19.377">That he ne halp a quantite holynesse to wexe:</l>
            <l n="19.378">Some by bedes biddynge and some by pilgrymage</l>
            <l n="19.379">And other pryve penaunce, and somme thorugh penyes delynge.</l>
            <l n="19.380">And thanne wellede water for wikkede werkes,</l>
            <l n="19.381">Egreliche ernynge out of mennes eighen.</l>
            <l n="19.382">Clennesse of the comune and clerkes clene lyvynge</l>
            <l n="19.383">Made Unitee Holy Chirche in holynesse stonde.</l>
            <l n="19.384">" I care noght,' quod Conscience, " though Pride come nouthe;</l>
            <l n="19.385">The lord of lust shal be letted al this Lente, I hope.</l>
            <l n="19.386">Cometh,' quod Conscience, "ye Cristene, and dyneth,</l>
            <l n="19.387">That han laboured lelly al this Lenten tyme.</l>
            <l n="19.388">Here is breed yblessed, and Goddes body therunder.</l>
            <l n="19.389">Grace, thorugh Goddes word, gaf Piers power,</l>
            <l n="19.390">Myght to maken it, and men to ete it after</l>
            <l n="19.391">In helpe of hir heele ones in a monthe,</l>
            <l n="19.392">Or as ofte as thei hadde nede, tho that hadde ypaied</l>
            <l n="19.393">To Piers pardon the Plowman, redde quod debes.'</l>
            <l n="19.394">" How?' quod al the comune. "Thow conseillest us to yelde</l>
            <l n="19.395">Al that we owen any wight er we go to housel?'</l>
            <l n="19.396">"That is my conseil,' quod Conscience, "and Cardinale Vertues;</l>
            <l n="19.397">That ech man foryyve oother, and that wole the Paternoster--</l>
            <l n="19.397">
               <emph> Et dimitte nobis debita nostra &amp;c--</emph>
            </l>
            <l n="19.398">And so to ben assoilled, and siththen ben houseled.'</l>
            <l n="19.399">" Ye? Baw!' quod a brewere, " I wol noght be ruled,</l>
            <l n="19.400">By Jesu! for al youre janglynge, with Spiritus Iusticie,</l>
            <l n="19.401">Ne after Conscience, by Crist! while I kan selle</l>
            <l n="19.402">Bothe dregges and draf, and drawe at oon hole</l>
            <l n="19.403">Thikke ale and thynne ale; that is my kynde,</l>
            <l n="19.404">And noght hakke after holynesse--hold thi tonge, Conscience!</l>
            <l n="19.405">Of Spiritus Iusticie thow spekest muche on ydel.'</l>
            <l n="19.406">" Caytif! ' quod Conscience, "cursede wrecche!</l>
            <l n="19.407">Unblessed artow, brewere, but if thee God helpe.</l>
            <l n="19.408">But thow lyve by loore of Spiritus Iusticie,</l>
            <l n="19.409">The chief seed that Piers sew, ysaved worstow nevere.</l>
            <l n="19.410">But Conscience be the comune fode, and Cardinale Vertues,</l>
            <l n="19.411">Leve it wel, thei ben lost, bothe lif and soule.'</l>
            <l n="19.412">"Thanne is many [leode] lost!" quod a lewed vicory.</l>
            <l n="19.413">"I am a curatour of Holy Kirke, and cam nevere in my tyme</l>
            <l n="19.414">Man to me that me kouthe telle of Cardinale Vertues,</l>
            <l n="19.415">Or that acountede Conscience at a cokkes fethere!</l>
            <l n="19.416">I knew nevere Cardynal that he ne cam fro the Pope:</l>
            <l n="19.417">And we clerkes, whan thei come, for hir comunes paieth,</l>
            <l n="19.418">For hir pelure and hir palfreyes mete and pilours that hem folweth.</l>
            <l n="19.419">The comune clamat cotidie, ech a man til oother,</l>
            <l n="19.420">""The contree is the corseder that cardinals come inne,</l>
            <l n="19.421">And ther thei ligge and lenge moost lecherie there regneth!"'</l>
            <l n="19.422">" Forthi,' quod this vicory, " by verray God! I wolde</l>
            <l n="19.423">That no cardynal coome among the comune peple,</l>
            <l n="19.424">But in hir holynesse helden hem stille</l>
            <l n="19.425">At Avynoun among Jewes--Cum sancto sanctus eris &amp;c--</l>
            <l n="19.426">Or in Rome, as hir rule wole, the relikes to kepe;</l>
            <l n="19.427">And thow Conscience in kynges court, and sholdest nevere come thennes;</l>
            <l n="19.428">And Grace, that thow gredest so of, gyour of alle clerkes ;</l>
            <l n="19.429">And Piers with his newe plough and ek with his olde</l>
            <l n="19.430">Emperour of al the world--that alle men were Cristene.</l>
            <l n="19.431">"Inparfit is that Pope, that al peple sholde helpe,</l>
            <l n="19.432">And s[ou]deth hem that sleeth swiche as he sholde save.</l>
            <l n="19.433">A[c] wel worthe Piers the Plowman, that pursueth God in doynge,</l>
            <l n="19.434">Qui pluit super iustos et iniustos at ones,</l>
            <l n="19.435">And sent the sonne to save a cursed mannes tilthe</l>
            <l n="19.436">As brighte as to the beste man or to the beste womman.</l>
            <l n="19.437">Right so Piers the Plowrnan peyneth hym to tilye</l>
            <l n="19.438">As wel for a wastour and wenches of the stewes</l>
            <l n="19.439">As for hymself and hise servaunts, save he is first yserved.</l>
            <l n="19.440">[So blessed be Piers Plowman, that peyneth hym to tilye],</l>
            <l n="19.441">And travailleth and tilieth for a tretour also soore</l>
            <l n="19.442">As for a trewe tidy man, alle tymes ylike.</l>
            <l n="19.443">And worshiped be He that wroghte al, bothe good and wikke,</l>
            <l n="19.444">And suffreth that synfulle be til som tyme that thei repente.</l>
            <l n="19.445">And God [the Pope amende], that pileth Holy Kirke,</l>
            <l n="19.446">And cleymeth bifore the kyng to be kepere over Cristene,</l>
            <l n="19.447">And counteth noght though Cristene ben killed and robbed,</l>
            <l n="19.448">And fynt folk to fighte and Cristen blood to spille</l>
            <l n="19.449">Ayein the Olde Lawe and Newe Lawe, as Luc bereth witnesse:</l>
            <l n="19.449">
               <emph>Non occides : mihi vindictam &amp;c.</emph>
            </l>
            <l n="19.450">It semeth, bi so hymself hadde his wille,</l>
            <l n="19.451">That he ne reccheth right noght of al the remenaunt.</l>
            <l n="19.452">"And Crist of his curtesie the cardinals save,</l>
            <l n="19.453">And torne hir wit to wisdom and to welthe of soule!</l>
            <l n="19.454">For the comune,' quod this curatour, "counten ful litel</l>
            <l n="19.455">The counseil of Conscience or Cardinale Vertues</l>
            <l n="19.456">But if thei sowne, as by sighte, somwhat to wynnyng.</l>
            <l n="19.457">Of gile ne of gabbyng gyve thei nevere tale,</l>
            <l n="19.458">For Spiritus Prudencie among the peple is gyle,</l>
            <l n="19.459">And alle tho faire vertues, as vices thei semeth.</l>
            <l n="19.460">Ech man subtileth a sleighte synne to hide,</l>
            <l n="19.461">And coloureth it for a konnynge and a clene lyvynge.'</l>
            <l n="19.462">Thanne lough ther a lord, and "By this light! seide,</l>
            <l n="19.463">I holde it right and reson of my reve to take</l>
            <l n="19.464">Al that myn auditour or ellis my styward</l>
            <l n="19.465">Counseilleth me bi hir acounte and my clerkes writynge.</l>
            <l n="19.466">With Spiritus Intellectus thei toke the reves rolles,</l>
            <l n="19.467">And with Spiritus Fortitudinis fecche it--wole [he, nel he]."</l>
            <l n="19.468">And thanne cam ther a kyng and by his croune seide,</l>
            <l n="19.469">"I am kyng with croune the comune to rule,</l>
            <l n="19.470">And Holy Kirke and clergie fro cursed men to defende.</l>
            <l n="19.471">And if me lakketh to lyve by, the lawe wole I take it</l>
            <l n="19.472">Ther I may hastilokest it have--for I am heed of lawe:</l>
            <l n="19.473">For ye ben but membres and I above alle.</l>
            <l n="19.474">And sith I am youre aller heed, I am youre aller heele,</l>
            <l n="19.475">And Holy Chirches chief help and chieftayn of the comune.</l>
            <l n="19.476">And what I take of yow two, I take it at the techynge</l>
            <l n="19.477">Of Spiritus Iusticie--for I jugge yow alle.</l>
            <l n="19.478">So I may boldely be housled, for I borwe nevere,</l>
            <l n="19.479">Ne crave of my comune but as my kynde asketh.'</l>
            <l n="19.480">"In condicion,' quod Conscience, "that thow [the comune] defende,</l>
            <l n="19.481">And rule thi reaume in reson, right wol and truthe</l>
            <l n="19.482">That thow [have thyn askyng], as the lawe asketh:</l>
            <l n="19.483">Omnia sunt tua ad defendendum set non ad deprehendendum.'</l>
            <l n="19.484">The viker hadde fer hoom, and faire took his leeve--</l>
            <l n="19.485">And I awakned therwith, and wroot as me mette.</l>
         </div>
         <div n="20">
            <l n="20.001">Thanne as I wente by the way, whan I was thus awaked,</l>
            <l n="20.002">Hevy chered I yede, and elenge in herte;</l>
            <l n="20.003">For I ne wiste wher to ete ne at what place,</l>
            <l n="20.004">And it neghed neigh the noon, and with Nede I mette,</l>
            <l n="20.005">That afrounted me foule and faitour me called.</l>
            <l n="20.006">"Coudestow noght excuse thee, as dide the kyng and othere--</l>
            <l n="20.007">That thow toke to thy bilyve, to clothes and to sustenaunce,</l>
            <l n="20.008">Was by techynge and by tellynge of Spiritus Temperancie,</l>
            <l n="20.009">And that thow nome na moore than nede thee taughte,</l>
            <l n="20.010">And nede ne hath no lawe, ne nevere shal falle in dette</l>
            <l n="20.011">For thre thynges he taketh his lif for to save?--</l>
            <l n="20.012">That is, mete whan men hym werneth, and he no moneye weldeth,</l>
            <l n="20.013">Ne wight noon wol ben his borugh, ne wed hath noon to legge;</l>
            <l n="20.014">And he ca[cch]e in that caas and come therto by sleighte,</l>
            <l n="20.015">He synneth noght, soothliche, that so wynneth his foode.</l>
            <l n="20.016">And though he come so to a clooth, and kan no bettre chevyssaunce,</l>
            <l n="20.017">Nede anoon righte nymeth hym under maynprise.</l>
            <l n="20.018">And if hym list for to lape, the lawe of kynde wolde</l>
            <l n="20.019">That he dronke at ech dych, er he [deide for thurst].</l>
            <l n="20.020">So Nede, at gret nede, may nymen as for his owene,</l>
            <l n="20.021">Withouten conseil of Conscience or Cardynale Vertues--</l>
            <l n="20.022">So that he sewe and save Spiritus Temperancie.</l>
            <l n="20.023">"For is no vertue bi fer to Spiritus Temperancie--</l>
            <l n="20.024">Neither Spiritus Iusticie ne Spiritus Fortitudinis.</l>
            <l n="20.025">For Spiritus Fortitudinis forfeteth ful ofte:</l>
            <l n="20.026">He shal do moore than mesure many tyme and ofte,</l>
            <l n="20.027">And bete men over bittre, and som body to litel,</l>
            <l n="20.028">And greve men gretter than good feith it wolde.</l>
            <l n="20.029">"And Spiritus Iusticie shal juggen, wole he, nel he,</l>
            <l n="20.030">After the kynges counseil and the comune like.</l>
            <l n="20.031">And Spiritus Prudencie in many a point shal faille</l>
            <l n="20.032">Of that he weneth wolde falle if his wit ne weere.</l>
            <l n="20.033">Wenynge is no wysdom, ne wys ymaginacion:</l>
            <l n="20.033">
               <emph>Homo proponit et Deus disponit--</emph>
            </l>
            <l n="20.034">[God] governeth alle goode vertues;</l>
            <l n="20.035">And Nede is next hym, for anoon he meketh</l>
            <l n="20.036">And as lowe as a lomb, for lakkyng that hym nedeth;</l>
            <l n="20.037">For nede maketh nede fele nedes lowe-herted.</l>
            <l n="20.038">Philosophres forsoke welthe for thei wolde be nedy,</l>
            <l n="20.039">And woneden wel elengely and wolde noght be riche.</l>
            <l n="20.040">"And God al his grete joye goostliche he lefte,</l>
            <l n="20.041">And cam and took mankynde and bicam nedy."</l>
            <l n="20.042">So he was nedy, as seith the Book, in manye sondry places,</l>
            <l n="20.043">That he seide in his some on the selve roode,</l>
            <l n="20.044">"'the Fox and fowel may fle to hole and crepe,</l>
            <l n="20.045">And the fissh hath fyn to flete with to reste,</l>
            <l n="20.046">Ther nede hath ynome me, that I moot nede abide</l>
            <l n="20.047">And suffre sorwes ful soure, that shal to joye torne.''</l>
            <l n="20.048">Forthi be noght abasshed to bide and to be nedy,</l>
            <l n="20.049">Sith he that wroghte al the world was wilfulliche nedy,</l>
            <l n="20.050">Ne nevere noon so nedy ne poverer deide.'</l>
            <l n="20.051">Whan Nede hadde undernome rne thus, anoon I fil aslepe,</l>
            <l n="20.052">And mette ful merveillously that in mannes forme</l>
            <l n="20.053">Antecrist cam thanne, and al the crop of truthe</l>
            <l n="20.054">Torned it [tid] up-so-doun, and overtilte the roote,</l>
            <l n="20.055">And made fals sprynge and sprede and spede mennes nedes.</l>
            <l n="20.056">In ech a contree ther he cam he kutte awey truthe.</l>
            <l n="20.057">And gerte gile growe there as he a god weere.</l>
            <l n="20.058">Freres folwede that fend, for he gaf hem copes,</l>
            <l n="20.059">And religiouse reverenced hym and rongen hir belles,</l>
            <l n="20.060">And al the covent cam to welcome that tyraunt,</l>
            <l n="20.061">And alle hise as wel as hym--save oonly fooles;</l>
            <l n="20.062">Whiche fooles were wel gladdere to deye</l>
            <l n="20.063">Than to lyve lenger sith Leute was so rebuked,</l>
            <l n="20.064">And a fals fend Antecrist over alle folk regnede.</l>
            <l n="20.065">And that were rnylde men and holye, that no meschief dradden,</l>
            <l n="20.066">Defyed alle falsnesse and folk that it usede;</l>
            <l n="20.067">And what kyng that hem conforted, knowynge h[ir] gile,</l>
            <l n="20.068">They cursed, and hir conseil--were it clerk or lewed.</l>
            <l n="20.069">Antecrist hadde thus soone hundredes at his baner,</l>
            <l n="20.070">And Pride bar it bare boldely aboute,</l>
            <l n="20.071">With a lord that lyveth after likyng of body,</l>
            <l n="20.072">That cam ayein Conscience, that kepere was and gyour</l>
            <l n="20.073">Over kynde Cristene and Cardynale Vertues.</l>
            <l n="20.074">"I conseille,' quod Conscience tho, "cometh with me, ye fooles,</l>
            <l n="20.075">Into Unite Holy Chirche, and holde we us there.</l>
            <l n="20.076">And crye we to Kynde that he come and defende us</l>
            <l n="20.077">Fooles fro thise fendes lymes, for Piers love the Plowman.</l>
            <l n="20.078">And crye we on al the comune that thei come to Unitee,</l>
            <l n="20.079">And there abide and bikere ayeins Beliales children.'</l>
            <l n="20.080">Kynde Conscience tho herde, and cam out of the planetes,</l>
            <l n="20.081">And sente forth his forreyours -- feveres and fluxes,</l>
            <l n="20.082">Coughes and cardiacles, crampes and toothaches,</l>
            <l n="20.083">Rewmes and radegundes and roynouse scalles,</l>
            <l n="20.084">Biles and bocches and brennynge agues,</l>
            <l n="20.085">Frenesies and foule yveles--forageres of Kynde</l>
            <l n="20.086">Hadde ypriked and prayed polles of peple;</l>
            <l n="20.087">Largeliche a legion lees hir lif soone.</l>
            <l n="20.088">There was " Harrow!' and " Help! Here cometh Kynde,</l>
            <l n="20.089">With Deeth that is dredful, to undo us alle!'</l>
            <l n="20.090">The lord that lyved after lust tho aloud cryde</l>
            <l n="20.091">After Confort, a knyght, to come and bere his baner.</l>
            <l n="20.092">"Alarme! Alarme!' quod that lord, "ech lif kepe his owene!'</l>
            <l n="20.093">Thanne mette thise men, er mynstrals myghte pipe,</l>
            <l n="20.094">And er heraudes of armes hadden discryved lordes,</l>
            <l n="20.095">Elde the hoore; he was in the vauntwarde,</l>
            <l n="20.096">And bar the baner bifore Deeth--bi right he it cleymede.</l>
            <l n="20.097">Kynde cam after hym, with many kene soores,</l>
            <l n="20.098">As pokkes and pestilences--and muche peple shente;</l>
            <l n="20.099">So Kynde thorugh corrupcions kilde ful manye,</l>
            <l n="20.100">Deeth cam dryvynge after and al to duste passhed</l>
            <l n="20.101">Kynges and knyghtes, kaysers and popes.</l>
            <l n="20.102">Lered ne lewed, he lefte no man stonde</l>
            <l n="20.103">That he hitte evene, that evere stired after.</l>
            <l n="20.104">Manye a lovely lady and [hir] lemmans knyghtes</l>
            <l n="20.105">Swowned and swelted for sorwe of Dethes dyntes.</l>
            <l n="20.106">Conscience of his curteisie to Kynde he bisoughte</l>
            <l n="20.107">To cesse and suffre, and see wher thei wo1de</l>
            <l n="20.108">Leve Pride pryvely and be parfite Cristene.</l>
            <l n="20.109">And Kynde cessede tho, to se the peple amende.</l>
            <l n="20.110">Fortune gan flatere thanne tho fewe that were alyve,</l>
            <l n="20.111">And bihighte hem long lif--and lecherie h</l>
            <l n="20.112">Amonges alle manere men, wedded and unwedded,</l>
            <l n="20.113">And gaderede a greet hoost al agayn Conscience.</l>
            <l n="20.114">"This Lecherie leide on with laughynge chiere</l>
            <l n="20.115">And with pryvee speche and peyntede wordes,</l>
            <l n="20.116">And armede hym in ydelnesse and in heigh berynge.</l>
            <l n="20.117">He bar a bowe in his hand and manye brode arewes,</l>
            <l n="20.118">Weren fethered with fair biheste and many a fals truthe.</l>
            <l n="20.119">With untidy tales he tened ful ofte</l>
            <l n="20.120">Conscience and his compaignye, of Holy Kirke the techeris.</l>
            <l n="20.121">Thanne cam Coveitise and caste how he myghte</l>
            <l n="20.122">Overcome Conscience and Cardinale Vertues,</l>
            <l n="20.123">And armed hym in avarice and hungriliche lyvede.</l>
            <l n="20.124">His wepne was al wiles, to wynnen and to hiden;</l>
            <l n="20.125">With glosynges and with gabbynges he giled the peple.</l>
            <l n="20.126">Symonye hym s[ue]de to assaille Conscience,</l>
            <l n="20.127">And preched to the peple, and prelates thei hem maden</l>
            <l n="20.128">To holden with Antecrist, hir temporaltees to save;</l>
            <l n="20.129">And cam to the kynges counseille as a kene baroun,</l>
            <l n="20.130">And kneled to Conscience in Court afore hem alle,</l>
            <l n="20.131">And garte Good Feith flee and Fals to abide;</l>
            <l n="20.132">And boldeliche bar adoun with many a bright noble</l>
            <l n="20.133">Muche of the wit and wisdom of Westmynstre Halle.</l>
            <l n="20.134">He jogged til a justice and justed in his eere,</l>
            <l n="20.135">And overtilte al his truthe with "Tak this up amendement.'</l>
            <l n="20.136">And to the Arches in haste he yede anoon after,</l>
            <l n="20.137">And tornede Cyvyle into Symonye, and siththe he took the Official:</l>
            <l n="20.138">For a menever mantel he made lele matrymoyne</l>
            <l n="20.139">Departen er deeth cam, and a devors shapte.</l>
            <l n="20.140">"Allas!' quod Conscience, and cryde tho, "wolde Crist of his grace</l>
            <l n="20.141">That Coveitise were Cristene, that is so kene to fighte,</l>
            <l n="20.142">And boold and bidynge the while his bagge lasteth!'</l>
            <l n="20.143">And thanne lough Lyf, and leet daggen hise clothes,</l>
            <l n="20.144">And armed hym in haste in harlotes wordes,</l>
            <l n="20.145">And heeld Holynesse a jape and Hendenesse a wastour,</l>
            <l n="20.146">And leet Leautee a cherl and Lyere a fre man;</l>
            <l n="20.147">Conscience and counseil, he counted it folye.</l>
            <l n="20.148">Thus relyede Lif for a litel fortune,</l>
            <l n="20.149">And priked forth with Pride--preiseth he no vertue,</l>
            <l n="20.150">Ne careth noght how Kynde slow, and shal come at the laste</l>
            <l n="20.151">And kille alle erthely creature save Conscience oone.</l>
            <l n="20.152">Lyf lepte aside and laughte hym a lemman.</l>
            <l n="20.153">"Heele and I,' quod he, "and heighnesse of herte</l>
            <l n="20.154">Shal do thee noght drede neither deeth ne elde.</l>
            <l n="20.155">And to foryyte sorwe and yyve noght of synne."</l>
            <l n="20.156">This likede Lif and his lemman Fortune,</l>
            <l n="20.157">And geten in hir glorie a gadelyng at the laste,</l>
            <l n="20.158">Oon that muche wo wroughte, Sleuthe was his name.</l>
            <l n="20.159">Sleuthe wax wonder yerne and soone was of age,</l>
            <l n="20.160">And wedded oon Wanhope, a wenche of the stuwes.</l>
            <l n="20.161">Hir sire was a sysour that nevere swoor truthe---</l>
            <l n="20.162">Oon Tomme Two-tonge, atteynt at ech a queste.</l>
            <l n="20.163">This Sleuthe was war of werre, and a slynge made.</l>
            <l n="20.164">And threw drede of dispair a dozeyne myle aboute.</l>
            <l n="20.165">For care Conscience tho cryde upon Elde,</l>
            <l n="20.166">And bad hym fonde to fighte and afere Wanhope.</l>
            <l n="20.167">And Elde hente good hope, and hastiliche he shifte hym,</l>
            <l n="20.168">And wayved awey Wanhope and with Lif he fighteth.</l>
            <l n="20.169">And Lif fleigh for feere to Phisik after helpe,</l>
            <l n="20.170">And bisoughte hym of socour, and of his salve hadde,</l>
            <l n="20.171">And gaf hym gold good woon that gladede his herte--</l>
            <l n="20.172">And thei gyven hym ageyn a glazene howve.</l>
            <l n="20.173">Lyf leeved that lechecraft lette sholde Elde,</l>
            <l n="20.174">And dryven awey deeth with dyas and drogges.</l>
            <l n="20.175">And Elde auntred hym on Lyf--and at the laste he hitte</l>
            <l n="20.176">A phisicien with a furred hood, that he fel in a palsie,</l>
            <l n="20.177">And there dyed that doctour er thre dayes after.</l>
            <l n="20.178">"Now I se,' seide Lif, "that surgerie ne phisik</l>
            <l n="20.179">May noght a myte availle to medle ayein Elde.'</l>
            <l n="20.180">And in hope of his heele good herte he hente</l>
            <l n="20.181">And rood so to Revel, a riche place and a murye--</l>
            <l n="20.182">The compaignye of confort men cleped it som tyme--</l>
            <l n="20.183">And Elde anoon after hym, and over myn heed yede,</l>
            <l n="20.184">And made me balled bifore and bare on the croune:</l>
            <l n="20.185">So harde he yede over myn heed it wol be sene evere.</l>
            <l n="20.186">"Sire yvele ytaught Elde!' quod I, "unhende go with the!</l>
            <l n="20.187">Sith whanne was the wey over menne heddes?</l>
            <l n="20.188">Haddestow be hende,' quod I, "thow woldest have asked leeve!'</l>
            <l n="20.189">"Ye--leve, lurdeyn?' quod he, and leyde on me with age,</l>
            <l n="20.190">And hitte me under the ere--unnethe may ich here.</l>
            <l n="20.191">Helbuffetted me aboute the mouth and bette out my wangteeth,</l>
            <l n="20.192">And gyved me in goutes--I may noght goon at large.</l>
            <l n="20.193">And of the wo that I was inne my wif hadde ruthe,</l>
            <l n="20.194">And wisshed wel witterly that I were in hevene.</l>
            <l n="20.195">For the lyme that she loved me fore, and leef was to feele--</l>
            <l n="20.196">On nyghtes, namely, whan we naked weere--</l>
            <l n="20.197">I ne myghte in no manere maken it at hir wille,</l>
            <l n="20.198">So Elde and he[o] hadden it forbeten.</l>
            <l n="20.199">And as I seet in this sorwe, I saugh how Kynde passede,</l>
            <l n="20.200">And deeth drogh neigh me--for drede gan I quake,</l>
            <l n="20.201">And cryde to Kynde, "Out of care me brynge!</l>
            <l n="20.202">Lo! how Elde the hoore hath me biseye:</l>
            <l n="20.203">Awreke me if youre wille be, for I wolde ben hennes!</l>
            <l n="20.204">"If thow wolt be wroken, wend into Unitee,</l>
            <l n="20.205">And hold thee there evere, til I sende for thee;</l>
            <l n="20.206">And loke thow konne som craft er thow come thennes.'</l>
            <l n="20.207">"Counseille me, Kynde,' quod I, "what craft be best to lerne?'</l>
            <l n="20.208">"Lerne to love,' quod Kynde, "and leef alle othere.'</l>
            <l n="20.209">"How shal I come to catel so, toclothe me and to feede?'</l>
            <l n="20.210">"And thow love lelly, lakke shal thee nevere</l>
            <l n="20.211">Weede ne worldly mete, while thi lif lasteth.'</l>
            <l n="20.212">And there by conseil of Kynde I comsed to rome</l>
            <l n="20.213">Thorugh Contricion and Confession til I cam to Unitee.</l>
            <l n="20.214">And there was Conscience conestable Cristene to save,</l>
            <l n="20.215">And bisegede soo[r]ly with sevene grete geaunts</l>
            <l n="20.216">That with Antecrist helden harde ayein Conscience.</l>
            <l n="20.217">Sleuthe with his slynge an hard saut he made.</l>
            <l n="20.218">Proude preestes coome with hym--pange an hundred</l>
            <l n="20.219">In paltokes and pyked shoes and pisseris longe knyves</l>
            <l n="20.220">Coomen ayein Conscience--with Coveitise thei helden.</l>
            <l n="20.221">"By the Marie!' quod a mansed preest, was of the march of Irlonde,</l>
            <l n="20.222">"I counte na moore Conscience, by so I cacche silver,</l>
            <l n="20.223">Than I do to drynke a draughte of good ale!'</l>
            <l n="20.224">And so seiden sixty of the same contree,</l>
            <l n="20.225">And shotten ayein with shot, many a sheef of othes,</l>
            <l n="20.226">And brode hoked arwes--Goddes herte and hise nayles--</l>
            <l n="20.227">And hadden almoost Unitee and holynesse adown.</l>
            <l n="20.228">Conscience cryede, " Help, Clergie. or ellis I falle</l>
            <l n="20.229">Thorugh inparfite preestes and prelates of Holy Chirche!</l>
            <l n="20.230">Freres herden hym crye, and comen hym to helpe--</l>
            <l n="20.231">Ac for thei kouthe noght wel hir craft, Conscience forsook hem.</l>
            <l n="20.232">Nede neghede tho neer, and Conscience he tolde</l>
            <l n="20.233">That thei come for coveitise to have cure of soules.</l>
            <l n="20.234">"And for thei are povere, paraventure, for patrymoyne hem failleth,</l>
            <l n="20.235">Thei wol flatere, to fare wel, folk that ben riche.</l>
            <l n="20.236">And sithen thei chosen chele and cheitiftee, poverte--</l>
            <l n="20.237">Lat hem chewe as thei chose, and charge hem with no cure!</l>
            <l n="20.238">For lomere he lyeth, that liflode moot begge,</l>
            <l n="20.239">Than he that laboureth for liflode and leneth it beggeres.</l>
            <l n="20.240">And sithen freres forsoke the felicite of erthe,</l>
            <l n="20.241">Lat hem be as beggeris, or lyve by aungeles foode!'</l>
            <l n="20.242">Conscience of this counseil tho comsede for to laughe,</l>
            <l n="20.243">And curteisliche conforted hem and called in alle freres,</l>
            <l n="20.244">And seide, Sires, soothly welcome be ye alle</l>
            <l n="20.245">To Unitee and Holy Chirche--ac o thyng I yow preye:</l>
            <l n="20.246">Holdeth yow in unitee, and haveth noon envye</l>
            <l n="20.247">To lered ne to lewed, but lyveth after youre reule.</l>
            <l n="20.248">And I wol be youre borugh, ye shal have breed and clothes</l>
            <l n="20.249">And othere necessaries ynowe--yow shal no thyng lakke,</l>
            <l n="20.250">With that ye leve logik and lerneth for to lovye.</l>
            <l n="20.251">For love lafte thei lordshipe, bothe lond and scole--</l>
            <l n="20.252">Frere Fraunceys and Domynyk--for love to be holye.</l>
            <l n="20.253">"And if ye coveite cure, Kynde wol yow telle</l>
            <l n="20.254">That in mesure God made alle manere thynges,</l>
            <l n="20.255">And sette it at a certein and at a siker nombre,</l>
            <l n="20.256">And nempnede hem names newe, and noumbrede the sterres:</l>
            <l n="20.256">
               <emph>Qui numerat multitudinem stellarum et omnibus eis &amp;c.</emph>
            </l>
            <l n="20.257">"Kynges and knyghtes, that kepen and defenden,</l>
            <l n="20.258">Han officers under hem, and ech of hem a certein.</l>
            <l n="20.259">And if thei wage men to werre, thei write hem in noumbre;</l>
            <l n="20.260">Wol no tresorere taken hem wages, travaille thei never so soore,</l>
            <l n="20.261">[But thei ben nempned in the noumbre of hem that ben ywaged].</l>
            <l n="20.262">Alle othere in bataille ben yholde brybours--</l>
            <l n="20.263">Pylours and pykeharneys, in ech a parisshe ycursed.</l>
            <l n="20.264">" Monkes and moniales and alle men of religion--</l>
            <l n="20.265">Hir ordre and hir reu1e wole to han a certein noumbre;</l>
            <l n="20.266">Of lewed and of lered the lawe wole and asketh</l>
            <l n="20.267">A certein for a certein--save oonliche of freres!</l>
            <l n="20.268">Forthi,' quod Conscience, "by Crist! kynde wit me telleth</l>
            <l n="20.269">It is wikked to wage yow--ye wexen out of noumbre!</l>
            <l n="20.270">Hevene hath evene noumbre, and helle is withoute noumbre;</l>
            <l n="20.271">Forthi I wolde witterly that ye were in the registre</l>
            <l n="20.272">And youre noumbre under notarie sygne, and neither mo ne lasse!'</l>
            <l n="20.273">Envye herde this and heet freres go to scole</l>
            <l n="20.274">And lerne logyk and lawe--and ek contemplacion--</l>
            <l n="20.275">And preche men of Plato, and preve it by Seneca</l>
            <l n="20.276">That alle thynges under hevene oughte to ben in cornune.</l>
            <l n="20.277">He lyeth, as I leve, that to the lewed so precheth:</l>
            <l n="20.278">For God made to men a lawe and Moyses it taughte--</l>
            <l n="20.279">Non concupisces rem proximi tui.</l>
            <l n="20.280">And yvele is this yholde in parisshes of Engelonde;</l>
            <l n="20.281">For persons and parissh preestes, that sholde the peple shryve,</l>
            <l n="20.282">Ben curatours called to knowe and to hele.</l>
            <l n="20.283">Alle that ben hir parisshens penaunces enjoigne,</l>
            <l n="20.284">And ben ashamed in hir shrift; ac shame maketh hem wende</l>
            <l n="20.285">And fleen to the freres---as fals folk to Westmynstre,</l>
            <l n="20.286">That borweth, and bereth it thider, and thanne biddeth frendes</l>
            <l n="20.287">Yerne of foryifnesse or lenger yeres leve.</l>
            <l n="20.288">Ac while he is in Westmynstre he wol be bifore</l>
            <l n="20.289">And maken hym murie with oother menne goodes.</l>
            <l n="20.290">And so it fareth with muche folk that to freres shryveth;</l>
            <l n="20.291">As sisours and executours--thei shul yyve the freres</l>
            <l n="20.292">A parcel to preye for hem, and [purchace] hem mur[th]e</l>
            <l n="20.293">With the remenaunt that othere [renkes] biswonke,</l>
            <l n="20.294">And suffre the dede in dette to the day of doome.</l>
            <l n="20.295">Envye herfore hatede Conscience,</l>
            <l n="20.296">And freres to philosophie he fond hem to scole,</l>
            <l n="20.297">The while Coveitise and Unkyndenesse Conscience assaillede.</l>
            <l n="20.298">In Unitee Holy Chirche Conscience held hym,</l>
            <l n="20.299">And made Pees porter to pynne the yates</l>
            <l n="20.300">Of alle taletelleris and titeleris in ydel.</l>
            <l n="20.301">Ypocrisie and h[ii] an hard saut thei made.</l>
            <l n="20.302">Ypocrisie at the yate harde gan fighte,</l>
            <l n="20.303">And woundede wel wikkedly many a wise techere</l>
            <l n="20.304">That with Conscience acordede and Cardynale Vertues.</l>
            <l n="20.305">Conscience called a leche, that coude wel shryve,</l>
            <l n="20.306">To go salve tho that sike were and thorugh synne ywounded.</l>
            <l n="20.307">Shrift shoop sharp salve, and made men do penaunce</l>
            <l n="20.308">For hire mysdedes that thei wroght hadde,</l>
            <l n="20.309">And that Piers [pardon] were ypayed, redde quod debes.</l>
            <l n="20.310">Some liked noght this leche, and lettres thei sente,</l>
            <l n="20.311">If any surgien were in the sege that softer koude plastre.</l>
            <l n="20.312">Sire Leef-to-lyve-in-lecherie lay there and gronede;</l>
            <l n="20.313">For fastynge of a Fryday he ferde as he wolde deye:</l>
            <l n="20.314">"Ther is a surgien in this sege that softe kan handle,</l>
            <l n="20.315">And moore of phisik bi fer, and fairer he plastreth--</l>
            <l n="20.316">Oon Frere Flaterere, is phisicien and surgien.'</l>
            <l n="20.317">Quod Contricion to Conscience, "Do hym come to Unitee;</l>
            <l n="20.318">For here is many a man hurt thorugh Ypocrisye.'</l>
            <l n="20.319">"We han no nede,' quod Conscience, "I woot no bettre leche</l>
            <l n="20.320">Than person or parissh preest, penitauncer or bisshop--</l>
            <l n="20.321">Save Piers the Plowman, that hath power over alle,</l>
            <l n="20.322">And indulgence may do, but if dette lette it.</l>
            <l n="20.323">I may wel suffre,' seide Conscience, "syn ye desiren,</l>
            <l n="20.324">That Frere Flaterere be fet and phisike yow sike.'</l>
            <l n="20.325">The frere herof herde and hiede faste</l>
            <l n="20.326">To a lord for a lettre, leve to have to curen</l>
            <l n="20.327">As a curatour he were, and cam with his lettre</l>
            <l n="20.328">Boldely to the bisshop, and his brief hadde,</l>
            <l n="20.329">In contrees ther he coome, confessions to here--</l>
            <l n="20.330">And cam there Conseience was, and knokked at the yate.</l>
            <l n="20.331">Pees unpynned it, was porter of Unitee,</l>
            <l n="20.332">And in haste askede what his wille were.</l>
            <l n="20.333">"In faith,' quod this frere, "for profit and for helthe</l>
            <l n="20.334">Carpe I wolde with Contricion, and therfore cam I hider,'</l>
            <l n="20.335">"He is sik,' seide Pees, "and so are manye othere;</l>
            <l n="20.336">Ypocrisie hath hurt hem--ful hard is if thei kevere.'</l>
            <l n="20.337">"I am a surgien,' seide the frere, "and salves can make.</l>
            <l n="20.338">Conscience knoweth me wel and what I kan do bothe.'</l>
            <l n="20.339">"I praye thee,' quod Pees tho, "er thow passe ferther,</l>
            <l n="20.340">What hattestow? I praye thee, hele noght thi name.'</l>
            <l n="20.341">"Certes,' seide his felawe, " Sire Penetrans-domos.'</l>
            <l n="20.342">"Ye? Go thi gate!' quod Pees, "by God, for al thi phisik,</l>
            <l n="20.343">But thow konne any craft, thow comest nought herinne!</l>
            <l n="20.344">I knew swich oon ones, noght eighte wynter passed,</l>
            <l n="20.345">Coom in thus ycoped at a court there I dwelde,</l>
            <l n="20.346">And was my lordes leche--and my ladies bothe.</l>
            <l n="20.347">And at the laste this lymytour, tho my lord was oute,</l>
            <l n="20.348">He salvede so oure wommen til some were with childe.'</l>
            <l n="20.349">Hende-Speche heet Pees tho, " Opene the yates.</l>
            <l n="20.350">Lat in the frere and his felawe, and make hem fair cheere.</l>
            <l n="20.351">He may se and here here, so may bifalle,</l>
            <l n="20.352">That Lif thorugh his loore shal leve coveitise,</l>
            <l n="20.353">And be adrad of deeth and withdrawe hym fram pryde,</l>
            <l n="20.354">And acorde with Conseience and kisse hir either oother.'</l>
            <l n="20.355">Thus thorugh Hende-Speche entred the frere,</l>
            <l n="20.356">And cam in to Conseience and curteisly hym grette.</l>
            <l n="20.357">" Thow art welcome,' quod Conscience, "kanstow heele sike?</l>
            <l n="20.358">Here is Contricion,' quod Conscience, "my cosyn, ywounded.</l>
            <l n="20.359">Conforte hym,' quod Conscience, "and take kepe to hise soores.</l>
            <l n="20.360">The plastres of the person and poudres ben to soore,</l>
            <l n="20.361">And lat hem ligge overlonge and looth is to chaunge hem;</l>
            <l n="20.362">Fro Lenten to Lenten he lat his plastres bite.'</l>
            <l n="20.363">"That is overlonge!' quod this lymytour, " I leve--I shal amende it'--</l>
            <l n="20.364">And gooth, gropeth Contricion, and gaf hym a plastre</l>
            <l n="20.365">Of "A pryvee paiement, and I shal praye for yow,</l>
            <l n="20.366">And for al [hem] that ye ben holden to, al my lif tyme,</l>
            <l n="20.367">And make yow [and] my Lady in masse and in matyns</l>
            <l n="20.368">As freres of oure fraternytee for a litel silver.'</l>
            <l n="20.369">Thus he gooth and gadereth, and gloseth there he shryveth--</l>
            <l n="20.370">Til Contricion hadde clene foryeten to crye and to wepe,</l>
            <l n="20.371">And wake for hise wikked werkes as he was wont to doone.</l>
            <l n="20.372">For confort of his confessour contricion he lafte,</l>
            <l n="20.373">That is the soverayneste salve for alle[s]kynnes synnes.</l>
            <l n="20.374">Sleuth seigh that, and so dide Pryde,</l>
            <l n="20.375">And comen with a kene wille Conscience to assaille.</l>
            <l n="20.376">Conseience cryed eft [Clergie come] helpe hym,</l>
            <l n="20.377">And [bad] Contricion [come] to kepe the yate.</l>
            <l n="20.378">" He lith adreynt,' seide Pees, "and so do manye othere;</l>
            <l n="20.379">The frere with his phisyk this folk hath enchaunted,</l>
            <l n="20.380">And plastred hem so esily [that hii] drede no synne!'</l>
            <l n="20.381">"By Crist!' quod Conscience tho, " I wole bicome a pilgrym,</l>
            <l n="20.382">And walken as wide as the world lasteth,</l>
            <l n="20.383">To seken Piers the Plowman, that Pryde myghte destruye,</l>
            <l n="20.384">And that freres hadde a fyndyng, that for nede flateren</l>
            <l n="20.385">And countrepledeth me, Conscience. Now Kynde me avenge,</l>
            <l n="20.386">And sende me hap and heele, til I have Piers the P1owman!'</l>
            <l n="20.387">And siththe he gradde after Grace, til I gan awake.</l>
         </div>
      </body>
  </text>
</TEI>

